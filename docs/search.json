[
  {
    "objectID": "index.html",
    "href": "index.html",
    "title": "Christelijke ethiek",
    "section": "",
    "text": "INLEIDING\nHet lesmateriaal voor de cursus Theologische Vorming Gemeenteleden onder de titel Waarden en Verantwoordelijkheid bestaat uit een reeks van ¿27? beknopte hoofdstukken, oorspronkelijk in het Spaans geschreven en gepubliceerd in het Spaanstalige blad van de Stichting In de Rechte Straat (En la Calle Recta), in de jaren 2018 tot 2023. De artikelen zijn een samenvatting van het lesmateriaal voor het vak Christelijke Ethiek, gegeven op de Facultad Internacional de Teología, IBSTE, Castelldefels, Spanje, in de jaren 2019-2024.",
    "crumbs": [
      "INLEIDING"
    ]
  },
  {
    "objectID": "01ethiekalswijsheid.html",
    "href": "01ethiekalswijsheid.html",
    "title": "1  ETHIEK ALS WIJSHEID",
    "section": "",
    "text": "1.1 De vreze des Heren\nHet onderwerp van de ethiek of de moraaltheologie is het goede leven. Hoe kunnen we goed leven en goed leren leven? Dit verlangen naar goed leven in morele zin, is wat de Bijbel verstaat onder wijsheid. Hoewel wijsheid ook intelligentie, scherpzinnigheid en bekwaamheid is, is ze altijd en vooral weten hoe je goed moet leven in morele en geestelijke zin. De man of vrouw die goed weet te leven in zijn of haar relatie met God, met zijn of haar naaste en met zichzelf, is wijs. De belangrijkste voorwaarde ervoor is de vreze des Heren, want het begin van wijsheid – van het goede leven – is de vreze des Heren (Spr. 9.10; 1.7; Psalm 11.10).\nHet woord vreze des Heren heeft altijd de suggestie van respect en eerbied in zich, zelfs van schrik en angst vanwege de grootheid en majesteit van de Here, die vreeswekkend en angstaanjagend is (Psalm 47.2; 76.11; Jesaja 6.5; Jeremia 20.11). De betekenis van het woord is echter wat het Nieuwe Testament uitdrukt door de drie basiswoorden die onze relatie met God beschrijven: geloof, hoop en liefde. Dus: het begin, het principe, de meest fundamentele voorwaarde voor een goed leven, is de Here te vrezen, de God van Israël, de Vader van Jezus Christus. In Hem te geloven, op Hem te hopen en Hem lief te hebben in geloof, gehoorzaamheid en verantwoordelijkheid.",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "01ethiekalswijsheid.html#het-doel-en-effect-van-ethiek",
    "href": "01ethiekalswijsheid.html#het-doel-en-effect-van-ethiek",
    "title": "1  ETHIEK ALS WIJSHEID",
    "section": "1.2 Het doel en effect van ethiek",
    "text": "1.2 Het doel en effect van ethiek\nDe christelijke ethiek, het geheel van de morele voorwaarden van goed leven voor de discipelen van de Here Jezus, staat in verband met de dankbaarheid voor de verlossing die ons het evangelie belooft. Het is het verlangen om goed te leven – moreel en geestelijk – met het oog op de eer van God, het welzijn van anderen en ook onze persoonlijke vrede en welstand, door een goed en gerust geweten. Ethiek, op deze manier begrepen, is de vrucht van de verlossing, die tot uiting komt in geestelijke en morele deugden, zelfs de vernieuwing van ons karakter (zie Gal.5.22). Dit geruste geweten is onbekend bij de goddelozen, dat zijn degenen die God niet vrezen (Psalm 36.1; Jes. 48.22; 57.21; Psalm 1). Hun leven leven toont de gevolgen van het immorele leven dat in de Bijbel vlees wordt genoemd (Gal.5.19).",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "01ethiekalswijsheid.html#wet-wijsheid-en-evangelie",
    "href": "01ethiekalswijsheid.html#wet-wijsheid-en-evangelie",
    "title": "1  ETHIEK ALS WIJSHEID",
    "section": "1.3 Wet, wijsheid en evangelie",
    "text": "1.3 Wet, wijsheid en evangelie\nHet is voor niemand eenvoudig om goed te leven in de vreze des Heren, omdat ons bestaan tussen twee tegengestelde polen ligt. Aan de ene kant de wet van God die ons veroordeelt en aan de andere kant het evangelie van Zijn genade, dat ons zijn barmhartigheid en vergeving biedt. Dat wil zeggen: hoe kunnen we goed leven, terwijl enerzijds de geboden van God ons veroordelen vanwege onze zonden (afgoderij, onreinheid, hardheid en leugen) en anderzijds de genade ons volledige vergeving van al onze zonden belooft? Kunnen we de zonde volledig vermijden – wat de wet van ons eist – of kunnen we zo vertrouwen op Gods genade en vergeving dat we ons op geen enkele manier zorgen hoeven te maken over onze zonden? Het antwoord is wat we al gaven: we moeten een manier van leven zoeken die rekening houdt met zowel de wet als de genade. Als we de heilige wet van God negeren, geven we ons over aan losbandigheid en wanorde. Als we het evangelie van Gods genade vergeten, geraken we tot wetticisme, dat altijd het geweten belast. Het is de wijsheid die ook van God komt, die een ruimte voor ons schept tussen de wet en de genade. waarin het ons toegestaan wordt een verantwoordelijk en een gerust leven te leiden.",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "01ethiekalswijsheid.html#tegelijkertijd-rechtvaardig-en-zondig",
    "href": "01ethiekalswijsheid.html#tegelijkertijd-rechtvaardig-en-zondig",
    "title": "1  ETHIEK ALS WIJSHEID",
    "section": "1.4 Tegelijkertijd rechtvaardig en zondig",
    "text": "1.4 Tegelijkertijd rechtvaardig en zondig\nDe tegenstelling tussen de wet en de genade, die fundamenteel is voor het begrip van ethiek, toont zich in ons leven als een dubbele geestelijke werkelijkheid. Vanwege de zonde zijn we beklagenswaardige en schuldige mensen, omdat de zonde niet alleen verwijst naar het kwaad dat we doen, maar ook naar het kwaad dat we zijn. Wij zijn zondaars omdat het kwaad dat we doen ons definieert als de oorsprong en oorzaak ervan. Wijzelf zijn de oorsprong van onze leugens, van onze hardheid en ongevoeligheid en van onze morele onzuiverheid. Aan de andere kant zijn wij, als mensen die wedergeboren zijn door de liefde van God, door de genade van Jezus Christus en door het werk van de Heilige Geest, heilig en rechtvaardig. We zagen al dat de morele deugden die we door deze genade kunnen hebben, inclusief de verbetering van ons karakter, in het evangelie de vrucht van de Heilige Geest worden genoemd (Gal. 5.22).",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "01ethiekalswijsheid.html#slot",
    "href": "01ethiekalswijsheid.html#slot",
    "title": "1  ETHIEK ALS WIJSHEID",
    "section": "1.5 Slot",
    "text": "1.5 Slot\nWe gaven in dit eerste hoofdstuk van Waarden en Verantwoordelijkheid een definitie van de Bijbelse ethiek d.m.v. het begrip wijsheid. Ethiek in Bijbelse zin is wijsheid en wijsheid is goed weten te leven in de vreze des Heren. Het goede leven is zowel vrij als verantwoordelijk, in een ruimte waar de wet en en de genade elkaar ontmoeten en waar we tegelijkertijd zondaars en toch rechtvaardigen zijn.\nIllustratie 1; Wet, wijsheid, evangelie",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "01ethiekalswijsheid.html#oefeningen",
    "href": "01ethiekalswijsheid.html#oefeningen",
    "title": "1  ETHIEK ALS WIJSHEID",
    "section": "1.6 Oefeningen",
    "text": "1.6 Oefeningen\n\nWat is wijsheid in Bijbelse zin?\nWie is de wijze van Mattheüs 7.24-27?\nWat is de relatie tussen de verlossingsleer en de ethiek?\nWaarom is de christelijke ethiek zo complex?",
    "crumbs": [
      "<span class='chapter-number'>1</span>  <span class='chapter-title'>ETHIEK ALS WIJSHEID</span>"
    ]
  },
  {
    "objectID": "02ethischebegrippenenhetmoreleleven.html",
    "href": "02ethischebegrippenenhetmoreleleven.html",
    "title": "2  ETHISCHE BEGRIPPEN EN HET MORELE LEVEN",
    "section": "",
    "text": "2.1 Basisconcepten van de ethiek\nIn het eerste hoofdstuk van Waarden en Verantwoordelijkheid hebben we de Bijbelse ethiek gedefinieerd d.m.v. het begrip wijsheid. Ethiek in de Bijbel is wijsheid en wijsheid is goed weten te leven. Voor de christen is het begin en de meest fundamentele voorwaarde van wijsheid, en dus ook van ethiek, de vreze des Heren, die wij begrepen als geloof, hoop en liefde. Goed leven in de vreze des Heren is niet eenvoudig vanwege onze dubbele geestelijke werkelijkheid. Wij zijn zondaar vanwege onze onreinheid, leugens en hardheid en tegelijk zijn we rechtvaardig en onschuldig vanwege de vergeving van al onze zonden door het offer van de Here Jezus en door de vrucht van de Geest, die onze heiligheid is. De christelijke ethiek beweegt zich in deze dubbele werkelijkheid. Te meer gecompliceerd door haar dubbele oriëntatie, op de wet en tegelijk op het evangelie. Zij vindt evenwel haar ruimte in het veld van de wijsheid.\nOm de ethiek goed te begrijpen, moeten we de begrippen die die we gewoonlijk gebruiken voldoende duidelijk hebben.\nMoraal - mos-mores (lat.): gebruik, gewoonte. De moraal is het totaal van morele gebruiken, gewoonten, attitudes, acties en handelingen. Moreel: de morele kwaliteit van onze handelingen en gewoonten. Moralisme: houding waarbij een moraal wordt opgelegd (op persoonlijk, sociaal, religieus of politiek niveau).\nEthiek - èthos èthè (gr.): gebruik, gewoonte - 1Cor.15.33. Ethiek is de persoonlijke, collectieve, wetenschappelijke (filosofische) of religieuze reflectie op de moraal, met als doel het goede leven te begrijpen en te definiëren.\nMorele waarden: elk moreel systeem moet weten wat de fundamentele en onaantastbare elementen van het goede leven zijn. Welke elementen altijd en in elk geval verdedigd moeten worden.\nDe normen en regels binnen een moreel systeem dienen om de waarden te beschermen. Bijvoorbeeld: de waarde van het leven wordt bevestigd door de regel: pleeg geen (zelf)moord, dood niet. Nooit, in geen geval?\nMotieven zijn de morele en praktische motivatie van iets te willen en te doen. Er is altijd een reden waarom je het één of het ander doet of wilt.",
    "crumbs": [
      "<span class='chapter-number'>2</span>  <span class='chapter-title'>ETHISCHE BEGRIPPEN EN HET MORELE LEVEN</span>"
    ]
  },
  {
    "objectID": "02ethischebegrippenenhetmoreleleven.html#basisconcepten-van-de-ethiek",
    "href": "02ethischebegrippenenhetmoreleleven.html#basisconcepten-van-de-ethiek",
    "title": "2  ETHISCHE BEGRIPPEN EN HET MORELE LEVEN",
    "section": "",
    "text": "Deugden zijn de geïnterioriseerde – pure of abstracte – waarden, motieven, normen en regels. De zeven klassieke en christelijke deugden zijn: rechtvaardigheid, wijsheid, dapperheid, gematigdheid, geloof, hoop, liefde.\nWetten (positief recht), gebruiken en tradities geven formele uitdrukking aan het systeem van waarden en morele normen: (1) ze ordenen het politieke, economische, sociale, culturele, juridische en religieuze leven; (2) ze lossen conflicten tussen verschillende morele momenten op; (3) ze leggen sancties op. Wetten hebben altijd de neiging morele waarden en normen te vervangen, zodat deugd verandert in legalisme. In een morele crisis (relativisme en moreel cynisme) beslissen de politieke autoriteiten de gangbare moraal door middel van wetten (staatsmoralisme, totalitarisme).\nHet geweten (hart) is de erkenning van de persoonlijke morele verantwoordelijkheid met betrekking tot een handeling, een beslissing, een idee of een gedachte, volgens de waarden die men verdedigt, kent of intuïtief ervaart. Het geweten is een aangeboren moreel orgaan dat wordt gevormd - of misvormd - door erfelijkheid, opvoeding, scholing, cultuur en levenservaring. Als we zeggen dat de Heilige Geest directe toegang heeft tot het hart, wijzen we op de invloed die de Heilige Geest wel of niet uitoefent op het geweten.",
    "crumbs": [
      "<span class='chapter-number'>2</span>  <span class='chapter-title'>ETHISCHE BEGRIPPEN EN HET MORELE LEVEN</span>"
    ]
  },
  {
    "objectID": "02ethischebegrippenenhetmoreleleven.html#het-morele-leven-pelgrim-leerling-knecht-en-burger",
    "href": "02ethischebegrippenenhetmoreleleven.html#het-morele-leven-pelgrim-leerling-knecht-en-burger",
    "title": "2  ETHISCHE BEGRIPPEN EN HET MORELE LEVEN",
    "section": "2.2 Het morele leven: pelgrim, leerling, knecht en burger",
    "text": "2.2 Het morele leven: pelgrim, leerling, knecht en burger\nWe herhalen dat de christelijke ethiek de christen observeert in zijn dubbele werkelijkheid, als zondaar en als een rechtvaardige. Hij beweegt zich in de ruimte tussen wet en genade. De heiligheid die God ons garandeert, staat ons nooit toe de zonde te vergeten. Anderzijds, de zonde, die ons altijd vergezelt, kan de heiligheid die we in Christus hebben niet ontkennen. Deze dubbele werkelijkheid manifesteert zich in alle levensomstandigheden, die we kunnen samenvatten in vier basiswoorden die vorm geven aan het verantwoordelijke leven.\n\nDe christen is een pelgrim in deze wereld en als zodanig hoopt hij zijn ware vaderland te bereiken, namelijk het Koninkrijk van God (zie Hebr.11.13; 1P. 1.2,11). De ethiek behoort ons te helpen onszelf te beschermen tegen de verleidingen van wereld op onze pelgrimstocht naar het hemelse Jeruzalem door een moreel goed en zuiver te leven (1Joh.2.15; Jakobus 1:27).\nTegelijkertijd is de christen een discipel, een leerling die in navolging van Christus, volgens nieuwe principes leert leven in de wereld van de zonde (zie Matt. 5-7; Rom.12.2).\nAls dienaar van God is de christen geroepen tot het toepassen van de aangeleerde principes op alle terreinen van het leven. Hij is een koning als hij deze principes laat gelden in zijn eigen domein. Hij is priester als hij ze gebruikt als een zegen voor de wereld en hij is profeet als hij ze aankondigt in de wereld (zie 1P.2.9,10; Ex. 19.6). Als dienaar laat hij zich leiden door de wet van God.\nAls (wereld)-burger aanvaardt de christen zijn huwelijks- en familieverhoudingen en vervolgens all sociale, economische, culturele, politieke en religieuze verantwoordelijkheid, zelfs militaire, om de wereld bewoonbaar te maken en te houden. Al burger laat hij zich leiden door de wijsheid van de Heilige Geest.\n\nIllustratie 1. De verantwoordelijke mens als pelgrim, knecht, leerling en burger",
    "crumbs": [
      "<span class='chapter-number'>2</span>  <span class='chapter-title'>ETHISCHE BEGRIPPEN EN HET MORELE LEVEN</span>"
    ]
  },
  {
    "objectID": "03watwealtijdmoetenverdedigen.html",
    "href": "03watwealtijdmoetenverdedigen.html",
    "title": "3  WAT WE ALTIJD MOETEN VERDEDIGEN",
    "section": "",
    "text": "3.1 Waarden\nEthiek opgevat in Bijbelse zin als wijsheid, als goed weten te leven, beslist over wat goed, juist en doelgericht is. Het is de zoektocht naar de waarden, motieven, normen wetten en deugden van het goede leven. De Bijbelse ethiek is een ethiek van verantwoordelijkheid, een begrip van goed en kwaad door middel van verantwoordelijkheid voor de toevertrouwde waarden en verantwoordelijke relaties, de relatie met God, de relatie met de naaste en de relatie met zichzelf.\nWaarden zijn kwaliteiten, waarderingen, principes, rechten en plichten die altijd en in elk geval verdedigd moeten worden, omdat ze de schepping respecteren, de zonde veroordelen en de hoop op verlossing dragen. Waarden zijn het goede in iets of van iets dat bestaat. Verwaarlozing van de waarden – van dit goede - door een individueel persoon, door een collectief of een instituut, door een gezin, een samenleving, een economie of een politieke eenheid heeft altijd negatieve gevolgen.\nHoe vinden we de waarden die gelden in ons leven en in het leven van anderen? We stellen de volgende methode voor om ze vast te stellen:\nOpm. 1. De waarden die naar anderen verwijzen – jij en jullie - zijn het belangrijkste criterium van de ethiek. Een systeem dat ze niet verdedigt, is geen ethiek maar leidt tot egoïsme, de grootste ondeugd. De relatie met de ander wordt in de christelijke ethiek gedefinieerd door het woord van de Here Jezus dat we onze naaste moeten liefhebben als onszelf (Mattheüs 22.39). De apostel Paulus zegt dat liefde – voor de naaste – de vervulling is van de hele wet (Rom.13.10).\nOpm. 2. Het blijkt dat alle waarden een samenhangend geheel vormen. C.S.Lewis zegt: “Als je [dit systeem van natuurlijke waarden, bc] verwerpt, verwerp je alle waarden. Als er een bepaalde waarde wordt gerespecteerd, wordt het geheel gerespecteerd”. Hij illustreert de stelling als volgt: je kunt het leven niet verdedigen zonder tegelijkertijd het lichaam, de integriteit, enz. te verdedigen. Rechtvaardigheid kan niet worden verdedigd zonder tegelijkertijd gelijkheid en vrijheid te verdedigen2.",
    "crumbs": [
      "<span class='chapter-number'>3</span>  <span class='chapter-title'>WAT WE ALTIJD MOETEN VERDEDIGEN</span>"
    ]
  },
  {
    "objectID": "03watwealtijdmoetenverdedigen.html#waarden",
    "href": "03watwealtijdmoetenverdedigen.html#waarden",
    "title": "3  WAT WE ALTIJD MOETEN VERDEDIGEN",
    "section": "",
    "text": "We beginnen bij de waarden die gelden voor het persoonlijke en individuele leven, de waarden die naar mij en mijzelf verwijzen. Ik moet altijd mijn leven verdedigen, het leven met alles wat ik nodig heb: voedsel, kleding en ruimte. Ik vraag respect voor mijn geslacht, ik ben man of vrouw. Ik vraag geloof en vertrouwen in wat ik zeg en voorsta, ik verdedig dus mijn integriteit. Ik verdedig ook mijn vrijheid, mijn eer, mijn eigendom, mijn familie, mijn domein etc. als de vitale voorwaarden van het bestaan.\nWanneer ik mijn persoonlijke en individuele rechten en plichten als waarden verdedig, ben ik verplicht ook die van anderen te erkennen volgens de gulden regel: Alles nu wat gij wilt, dat u de mensen doen, doet gij hun ook aldus (Mattheüs 7.12; vgl. Lukas 6.31). Op dit moment verschijnen jij en jullie in het waardesysteem, en daarmee ook gelijkheid, vrede, rechtvaardigheid, liefde etc.\nVervolgens, wanneer jij en ik een relatie opbouwen, komt het wij en het ons in beeld, met de waarden die wij samen vertegenwoordigen, de waarden van samenleving, samenwerking, vriendschap en broederschap, die concrete vorm aannemen in het huwelijk, het gezin, de samenleving, het bedrijfsleven, de politiek, de kerk, enz.\nOok zijn er waarden die uitstijgen boven het ik, jij en wij: de mensheid, de schepping, het leven, de natuur, het leven van dieren en planten, het milieu, de geschiedenis. Dit zijn de grote waarden. De gelovige zal de naam van God als de hoogste waarde toevoegen, hoger zelfs dan het leven1.\nDe waarden die we tot nu toe hebben ontdekt zijn de vitale, persoonlijke, sociale en grote waarden, die we later ook weer tegen zullen komen als scheppingsordeningen. Realiteiten die hun eigen waarde vertegenwoordigen. Daarnaast bestaan er ook kwaliteiten en principes van andere aard. Het zijn de abstracte of pure waarden, die we gedeeltelijk reeds hebben aangewezen in de vorm van de zeven klassieke en christelijke deugden. Het zijn gerechtigheid, wijsheid, dapperheid, matigheid, geloof, hoop, liefde.\nUiteindelijk verschijnen er de praktische waarden, die zijn afgeleid van vitale, sociale, grote en pure waarden in de verschillende situaties.",
    "crumbs": [
      "<span class='chapter-number'>3</span>  <span class='chapter-title'>WAT WE ALTIJD MOETEN VERDEDIGEN</span>"
    ]
  },
  {
    "objectID": "03watwealtijdmoetenverdedigen.html#verantwoordelijkheidsethiek",
    "href": "03watwealtijdmoetenverdedigen.html#verantwoordelijkheidsethiek",
    "title": "3  WAT WE ALTIJD MOETEN VERDEDIGEN",
    "section": "3.2 Verantwoordelijkheidsethiek",
    "text": "3.2 Verantwoordelijkheidsethiek\nDe ethiek, het zoeken en bepalen van het goede en van goed gedrag, wordt altijd bepaald door het wereldbeeld dat iemand heeft, of het nu religieus, ideologisch of cultureel is, links of rechts, liberaal of communistisch, christelijk of islamitisch enz. Dit wereldbeeld bepaalt de inhoud die er gegeven wordt aan de waarden en hun prioriteit te midden van de andere. Tegelijk is er variatie in de vorm en het perspectief van de ethiek.\n\nEr is ethiek die haar basis zoekt in vaste en objectieve wetten en regels – plichtethiek. Goed is het nakomen van deze door hogere instanties opgelegde plichten. We kennen de plichtethiek d.m.v. haar uitwassen: Befehl ist Befehl, right or wrong, my country.\nEen andere ethiek legt de nadruk op menselijke deugden - deugdethiek. Het gaat er om dat mijn geweten zuiver is.\nEen derde vorm van ethiek wil het goede begrijpen door middel van consequenties. Al het gedrag dat positieve gevolgen heeft – zeker altijd volgens het wereldbeeld dat iemand aanhangt– wordt als goed beschouwd. Een pragmatische ethiek, vrijwel altijd gericht op het grootste persoonlijke geluk voor het grootste aantal mensen.\n\nIn Waarden en Verantwoordelijkheid verdedigen we een christelijke ethiek die georiënteerd is op de Bijbel en op de christelijke traditie. Een ethiek met een drievoudige doel: de eer van God, het bestaan en het welzijn van anderen en ons eigen bestaan en geluk. We definiëren deze ethiek als een waardenethiek die overgaat in een ethiek van verantwoordelijkheid, zoals we zagen in de inleiding. Een begrip van goed en kwaad door middel van verantwoordelijkheid voor de toevertrouwde waarden en voor onze relaties, de relatie met God, de relatie met de naaste en de relatie met zichzelf. De ethiek van verantwoordelijkheid a) eist dat we altijd onze onoverdraagbare verantwoordelijkheid erkennen voor onze beslissingen en handelingen en voor hun gevolgen, b) op een wijze die verantwoordelijkheid tot een belangrijke deugd maakt. c) Tegelijkertijd erkent deze ethiek het belang van waarden, motieven, normen en wetten die gekend en nageleefd moeten worden en van deugden die moeten worden betracht. d) De ethiek van verantwoordelijkheid begrijpt dat goed doen en goed leven – in overeenstemming met wat we hierboven schreven – betrekking heeft op al onze relaties. We zijn verantwoordelijk in de letterlijke zin van het woord. We moeten verantwoording afleggen aan verschillende mensen, verbanden en instanties, inclusief aan onszelf.\n\nWij erkennen dat God de eerste is aan wie we verantwoording moeten afleggen. In zekere zin begint de ethiek met Gods vraag aan Adam en Eva: wat is dit, wat jullie hebben gedaan (Gen. 3.13)? Een vraag die ook gesteld wordt aan Kaïn in Gen.4.10. • De ethiek van verantwoordelijkheid erkent dat onze ouders, echtgenote of echtgenoot, kinderen, meerderen, collega’s en buren, zelfs politieke, administratieve en gerechtelijke autoriteiten het recht hebben ons ter verantwoording te roepen. Het zijn momenten waarop anderen, maar ook ons eigen geweten ons herinneren aan onze waarden en onze verplichtingen.\nAl deze vormen van verantwoordelijkheid dwingen ons tot zelfonderzoek. Wat heb ik gedaan, waarom en waartoe? Met schaamte, schuldgevoel en angst erkennen we de schade die we hebben aangericht, als dit het geval is. Aan de andere kant voelen we ons opgelucht en dankbaar voor onze goede en juiste beslissingen, vooral als die ook anderen ten goede komen. We vertrouwen er zelfs op dat onze goede beslissingen God prijzen en verheerlijken (1P.2.12).",
    "crumbs": [
      "<span class='chapter-number'>3</span>  <span class='chapter-title'>WAT WE ALTIJD MOETEN VERDEDIGEN</span>"
    ]
  },
  {
    "objectID": "03watwealtijdmoetenverdedigen.html#slot",
    "href": "03watwealtijdmoetenverdedigen.html#slot",
    "title": "3  WAT WE ALTIJD MOETEN VERDEDIGEN",
    "section": "3.3 Slot",
    "text": "3.3 Slot\nWe sluiten dit derde hoofdstuk af met een herhaling van de gulden regel, die tegelijkertijd a) een samenvatting is van het recht van de ander als voornaamste waarde en b) een definitie is van de ethiek van verantwoordelijkheid: Behandel anderen zoals je wilt dat ze jullie behandelen Lukas 6:31 MattHeüs 7.12).",
    "crumbs": [
      "<span class='chapter-number'>3</span>  <span class='chapter-title'>WAT WE ALTIJD MOETEN VERDEDIGEN</span>"
    ]
  },
  {
    "objectID": "04demensiseenmoreelwezen.html",
    "href": "04demensiseenmoreelwezen.html",
    "title": "4  DE MENS IS EEN MOREEL WEZEN",
    "section": "",
    "text": "4.1 Dienen en bewaren\nDe Bijbelse ethiek is wijsheid, en wijsheid is goed weten te leven in de vreze des Heren, in de verhouding tot de anderen en tot onszelf. Deze ethiek beveelt een verantwoordelijk leven aan: gevoel te hebben en verantwoordelijkheid te nemen voor alles wat waarde heeft. We onderscheidden vitale en sociale waarden, waarden die groter zijn dan het eigen leven en tenslotte de pure waarden, de principes en kwaliteiten die het leven diepte en glans geven. Al deze waarden zijn deel van de goede schepping.\nHet boek Genesis geeft een speciale plaats aan de mens, geschapen in het beeld en naar de gelijkenis van God (Genesis 1.26,27). Hij is Gods rentmeester of misschien beter gezegd, Gods erfenaam. De aarde met de dieren- en plantenwereld worden aan hem onderworpen en aan hem aangepast door de namen die hij geeft (Genesis 2.19). Zijn opdracht is de Hof van Eden heeft te bewerken en te bewaren (Genesis 2.15)1. De mens hoeft dus de Hof niet te cultiveren, in cultuur te brengen, zoals sommige vertalingen zeggen, want God heeft hem geplant, maar moet hem dienen en zijn heelheid bewaren, dat is in zijn waarde laten. Het leven in de Hof is in alle opzichten een leven in goede werken, die God voorbereid heeft om daarin te wandelen (Ef. 2.10). Het eten van alle bomen, met name van de Boom des Levens, en het drinken van het water van de vier rivieren die uit eenzelfde bron ontspringen, symboliseren het goede leven. De Boom van Kennis van Goed en Kwaad geeft de grens aan. Achter deze grens ligt alles wat God niet voor de mens heeft bedoeld: de dood, het verlies van het leven en de terugkeer tot het stof, het viervoudige niets van het begin (Genesis 1.2; 2.9-7).",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "04demensiseenmoreelwezen.html#de-mens-schuldig-aan-en-slachtoffer-van-de-zonde",
    "href": "04demensiseenmoreelwezen.html#de-mens-schuldig-aan-en-slachtoffer-van-de-zonde",
    "title": "4  DE MENS IS EEN MOREEL WEZEN",
    "section": "4.2 De mens schuldig aan en slachtoffer van de zonde",
    "text": "4.2 De mens schuldig aan en slachtoffer van de zonde\nGenesis 2.25 benadrukt dat de mens naakt was, maar zich niet schaamde. Wel blijkt dat hij kwetsbaar is, als het kwaad in de vorm van een psychologisch weldoordachte leugen de goede schepping binnendringt. De slang verzwakt het Woord van God en vervangt het gebod niet te eten van de Boom van Kennis van Goed en Kwaad door een theologie van beneden, de mogelijkheid als God te zijn. De hoogste uitdaging van de mens is inderdaad volmaakt te zijn in heiligheid, zoals de Vader volmaakt is, echter de grootste verleiding is God te willen evenaren in kennis en macht (Lev. 11.44; Mattheüs 5.48). Het gelukt de slang de mens te verleiden met hetzelfde motief als dat zij gehad had om tegen God in opstand te komen. Ze zaait twijfel: (1) intellectuele twijfel aangaande de geldigheid van het gebod (Heeft God dit werkelijk gezegd?), (2) twijfel aangaande de morele geldigheid ervan (de suggestie dat het onmogelijk verkeerd is om te eten van een vrucht die zo aantrekkelijk is) en (3) twijfel aangaande de rechtvaardigheid van het gebod (de slang suggereert dat het slechts dient om Gods voorrechten te beschermen).\nHet betoog van de slang is een absurde leugen, maar heeft catastrofale gevolgen. De relatie tussen man en vrouw wordt complex en er komt scheiding tussen God en mens. De zonde heeft intrede gedaan in de goede schepping, als leugen en ongehoorzaamheid. De mens heeft overmoedig en driest de vreze des Heren opzij gezet (zie psalm 36.1). Zonde is ook verlies lijden (Spreuken 8.36). Als we tegen een vriend zondigen, dan verliezen we zijn vriendschap. Als we tegen onze echtgenoot of echtgenote zondigen, verliezen we het huwelijk. Door tegen God te zondigen, verliest de mens de relatie met zijn Schepper. Adam en Eva zondigden en op hetzelfde moment werden ze van God gescheiden (Jes. 59.2). Door het bedrog van de slang waren ze slachtoffer van het kwaad, evenwel verantwoordelijk voor hun eigen daden. Het morele geweten van de mens\nDe scheiding van God betekende de dood, maar de Here had medelijden met Adam en Eva. Hij zocht hen op in hun schuilplaats, riep hen ter verantwoording en beloofde verlossing. De voorzienigheid trad in werking: Gods bewaring en onderhouding van de schepping, in toestand van zonde en met het oog op het herstel van alle dingen. Het interim van de algemene genade tussen de schepping en de voleinding, de tijd van de ethiek. De mensen werden weliswaar verdreven uit de Hof en zelfs werd de aarde vervloekt om hunnentwille, maar tegelijk werd hun een zekere bescherming geboden. God zette vijandschap tussen de mensheid en de boze, waardoor de verhouding met het kwaad altijd ongemakkelijk is (Genesis 3.14, 15). Het fascineert ons en we kunnen en willen het niet voorkomen, maar het veroorzaakt ook gevoelens van angst, schaamte en schuld. Bovendien hebben we een wet in ons hart, in ons geweten, die ons aan het goede herinnert (Rom. 2.14, 15).",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "04demensiseenmoreelwezen.html#verharding",
    "href": "04demensiseenmoreelwezen.html#verharding",
    "title": "4  DE MENS IS EEN MOREEL WEZEN",
    "section": "4.3 Verharding",
    "text": "4.3 Verharding\nHet gevaar is dat we ons verharden tegen onze natuurlijke vrees voor en afkeer van het kwaad. Dit gebeurt als we het goede minachten en bespotten, ons gewennen aan het kwaad en er ongevoelig voor worden, toegeven aan zijn duistere en verleidende kracht en de vrees voor de gevolgen verliezen. Uiteindelijk voelen we dan geen schuld of schaamte meer. Tegelijk werkt het oordeel van God in dit proces, als hij ongehoorzaamheid straft met nog meer ongehoorzaamheid, zonde met nog meer zonde en morele onreinheid met nog meer onreinheid (zie de Egyptische plagen Exodus 1ss.; Psalm 81.12; Dan.12.10; Op. 22.11). Daarbij heeft elke tijd zijn eigen vormen van verharding en ongevoeligheid voor het kwaad. Historische en hedendaagse voorbeelden van wreedheid, onderdrukking en vernedering waarschuwen ons, maar onze samenleving is vooral ongevoelig voor relativisme, morele onverschilligheid, overdaad en wellust.",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "04demensiseenmoreelwezen.html#slot",
    "href": "04demensiseenmoreelwezen.html#slot",
    "title": "4  DE MENS IS EEN MOREEL WEZEN",
    "section": "4.4 Slot",
    "text": "4.4 Slot\nWij bevestigen dat de mens een moreel wezen is. Hij kent het goede door het verloren beeld en de verloren gelijkenis van God en het kwade door de zonde in eigen en andermans leven, maar deze kennis is niet bij machte ons te leiden. Ons wezen moet veranderd en vernieuwd worden door de wedergeboorte en we hebben nauwkeurigere instructies nodig aangaande goed en kwaad, welke we ontvangen door het Woord van God, in de vorm van wet, evangelie en wijsheid.",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "04demensiseenmoreelwezen.html#uitweiding-rentmeester-of-erfgenaam",
    "href": "04demensiseenmoreelwezen.html#uitweiding-rentmeester-of-erfgenaam",
    "title": "4  DE MENS IS EEN MOREEL WEZEN",
    "section": "4.5 Uitweiding: rentmeester of erfgenaam",
    "text": "4.5 Uitweiding: rentmeester of erfgenaam\n¿Hoe begrijpen we de relatie van de mens met de schepping? Het traditionele begrip voor deze relatie is rentmeesterschap. «Zoals een rentmeester zorg draagt voor het land van zijn heer, zo heeft de mens de taak om Gods schepping zorgvuldig te beheren». Prof. dr. Gijsbert v.d. Brink heeft recent de bezwaren bij dit begrip genoemd en het gebruik ervan bepaald2. Deze bezwaren zijn dat de mens teveel in het middelpunt van en boven de schepping geplaatst wordt, terwijl hij er ook deel van is. Door het begrip rentmeesterschap krijgt verantwoordelijkheid een administratief en instrumenteeel karakter. De schepping verliest haar eigen waarde; ze mag worden gecultiveerd, geëxploiteerd en rendabel gemaakt worden.\nVan de Brink stelt voor begrip rentmeesterschap niet af te schaffen, maar aan te vullen met «beelden die sterker de eenheid en onderlinge afhankelijkheid uitdrukken van mens en natuur (of preciezer gezegd: van de mens en de niet-menselijke natuur, want we maken zelf ook deel uit van de natuur)». Ik stel voor als antwoord op de suggestie van Vd. Brink te overwegen het begrip erfenis of erfdeel. Het is een veelzijdig Bijbels begrip, met eigen woorden in het Hebreeuws en het Grieks3. De landbelofte is deel van het verbond van God met Israël, dat het recht van Israël op het beloofde land, in de termen van erfrecht beschrijft (Genesis 15.18;Nu. 32.32). Hetzelfde woordgebruik zien we terug bij de verdeling van het land en het vaststellen van het stamgebied van de verschillende stammen (Nu.18.20) en bij het particuliere recht van iedere Israëliet op zijn deel van het land (Joz. 24.32; 1K. 21). Ook wordt het in omgekeerde zin gebruikt: Israël is Gods erfenis/erfdeel, evenals het land (Ex.15.17; 34.9; Psalm 16.5). Evenwel hebben ook de volken hun nationale grondgebied als een erfenis van God ontvangen, zodat alles wat geldt voor Israël bij wijze van analogie ook geldt voor de volken (Deuteronomium 32.8). Het erfelijk en nationale recht op het land/de aarde wordt zowel in het Oude als het Nieuwe Testament tot een geestelijk recht: wie de Here verwachten, de rechtvaardigen en de zachtmoedigen, zullen de aarde beërven (Psalm 37.9, 29; Jesaja 60.21; Mattheüs 5.5; Romeinen 4.13). Het erfdeel moet bewaard worden voor de volgende generaties (Ruth 4.5), kan dus verloren gaan, verworpen worden en vervreemd (Jer.12.7,8; Kl.5.2). In het Nederlands gebruiken we een woord dat verwant is met erf: grond behorend bij een boerderij, een hoeve, een hofstede. Erfenis, erfdeel is dus voorvaderlijk (grond)bezit, waarvoor ieder generatie verantwoordelijk is. Samenvattend: het Bijbelse begrip voor eigendom is erfenis, erfdeel, erfelijk bezit. Het verenigt iedere Israëliet, met zijn volk, zijn land en zijn God in één lotsbestemming. Het is steeds een combinatie van geestelijk, moreel en materieel recht, met de bijbehorende verplichtingen.",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "04demensiseenmoreelwezen.html#oefeningen",
    "href": "04demensiseenmoreelwezen.html#oefeningen",
    "title": "4  DE MENS IS EEN MOREEL WEZEN",
    "section": "4.6 Oefeningen",
    "text": "4.6 Oefeningen\n\nDefinieer opnieuw de christelijke ethiek.\nLeg de scheppingsopdracht van Genesis 2.15 uit.\nLeg Ef.2.15 uit in verband met de scheppingsopdracht.\nLeg het dienen en bewaren uit als een morele opdracht.\nLeg uit waarvoor de Boom van Kennis van Goed en Kwaad in morele zin symbool staat.\nWaarom is de mens zowel schuldig aan als slachtoffer van de zonde?\nWat betekent de naaktheid van de mens in morele zin?\nWaarom is het aan God gelijk zijn tegelijk de hoogste uitdaging en de grootste verleiding voor de mens?\nBeschrijf de psychologische kracht van de leugen van de slang.\nDefinieer de zonde door middel van Psalm 36.1 en Spreuken 8.36 (te lezen in verschillende vertalingen).\nDefinieer de voorzienigheid en de algemene genade.\nWat is de relatie tussen de ethiek en de voorzienigheid?\nHoe uit zich de vijandschap tussen de mens en de boze in het geweten van de mens?\nWelke is de dubbelzinnige verhouding van de mens met het kwaad?\nHoe voltrekt zich de verharding?\nLeg uit hoe God actief is in de verharding door zijn oordeel.\nLeg uit dat de mens een zwak moreel wezen is.\nWat zijn de bezwaren tegen het begrip rentmeesterschap?\n¿Is het wenselijk en mogelijk het begrip erfenis en erfdeel weer terug te brengen in de ethiek?",
    "crumbs": [
      "<span class='chapter-number'>4</span>  <span class='chapter-title'>DE MENS IS EEN MOREEL WEZEN</span>"
    ]
  },
  {
    "objectID": "05dewaardenvolgensdewet.html",
    "href": "05dewaardenvolgensdewet.html",
    "title": "5  DE WAARDEN VOLGENS DE WET",
    "section": "",
    "text": "5.1 De wet openbaart de wil van God\nDe mens is een moreel wezen omdat hij goed en kwaad kan onderscheiden. Het goede kennen wij door onze schepping in het beeld en naar de gelijkenis van God, hoewel wij door de zonde de verbinding met God verloren hebben. Wij weten nog wel van God, maar kennen Hem niet persoonlijk. Het geweten herinnert ons aan wat werkelijk goed is, wat waarde heeft, ook door bewuste of onbewuste gevoelens van schaamte en schuld. Het blijkt dat we het goede kennen, maar niet weten hoe we goede mensen moeten zijn. Zelfs als we goede dingen doen, zijn we nog geen goede mensen. De Here Jezus waarschuwt ons dat een goede boom geen slechte vruchten kan dragen, maar dat een slechte boom geen goede vruchten voortbrengt (Mattheüs 7.18). De wet is het eerste woord van God waardoor Hij ons aanspreekt als dienaren die zijn wil behoren te doen en ons oordeelt in onze zonden.\nWe herinneren ons dat het kwaad geen deel van de goede schepping is, maar dat het de schepping binnengedrongen is als de leugen, dat de mens gelijk kan zijn aan God. Deze leugen is de erfzonde, die ons scheidt van onze Schepper. Gescheiden van Hem leven we een zinloos leven, in duisternis en verdwaald in ons eigen kwaad en het kwaad van deze wereld. Echter, het evangelie van de Here Jezus Christus nodigt ons uit in Hem te geloven, in Zijn dood en opstanding, en in het geloof verlossing te ontvangen. Een verlossing, die bestaat uit vergeving van de zonde, bevrijding van haar overmacht op ons leven door het herstel van onze relatie met God.\nWij ontvangen deze verlossing in de vorm van een belofte die we geloven en die zal worden vervuld bij het herstel van alle dingen. Tijdens ons leven ervaren we de dubbele werkelijkheid van heiligheid en van zonde. De Heilige Geest, die in ons werkt door het geloof in de Here Jezus, helpt ons een heilig leven te leiden, bevrijd van de macht van de zonde, waardoor onze motieven veranderen, zelfs als we regelmatig in gebreke blijven. Hij leert ons in alle omstandigheden van het leven te vragen: Here, wat wilt u dat ik doe? Het antwoord dat we krijgen is dat de Here wil dat we ons bekeren, Christus navolgen en Zijn heilige wet gehoorzamen (Mattheüs 4.17; Markus 10.17ss.; Johannes 8.12).",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#de-wet-bevestigt-de-waarden",
    "href": "05dewaardenvolgensdewet.html#de-wet-bevestigt-de-waarden",
    "title": "5  DE WAARDEN VOLGENS DE WET",
    "section": "5.2 De wet bevestigt de waarden",
    "text": "5.2 De wet bevestigt de waarden\nIn het geestelijke leven is de wet Gods eerste antwoord op onze zonde. Door de wet confronteert Hij ons met onze morele werkelijkheid, met onze onvolmaaktheid en met ons kwaad. Na onze bekering, dat is nadat wij nieuw leven te hebben ontvangen door geloof in de Here Jezus, laat dezelfde wet ons zien hoe we moeten leven. Ze leert ons wijsheid, wat inhoudt dat we leren ons te laten leiden door de vreze des Heren (Psalm 19.7; Spreuken 1.7).\nIn feite doet de wet niet anders dan bevestigen wat we al door ons geweten wisten. Ze bevestigt de waarden die met de schepping gegeven zijn, de vitale waarden, de sociale waarden, de grote en de pure waarden. Wie weet niet dat je niet iemand van het leven kunt beroven, dat je niet kunt stelen of liegen zonder je schuldig te voelen? Wie geeft toe aan seksuele onreinheid zonder schaamte? Wie voelt zich niet schuldig als hij zijn ouders oneer aandoet? Als we goed doen, juist als we er geen voordeel bij hebben, voelen we ons goed, maar als we iets verkeerds doen, voelen we ons ongemakkelijk, zelfs wanneer we nog niet de gevolgen van ons kwaad hebben ondervonden. Het kan zijn dat we in onze verharding onze schuldgevoelens verdringen, maar dan nog voelen we schaamte. En als we ook de schaamte verdringen, bekruipen ons de gevoelens van onlust en zinloosheid, verbittering en cynisme, depressie en levensangst. De Bijbelse profetie waarschuwt ons: de goddelozen hebben geen vrede (Jes.48.22; 57.21).",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#gods-wet-is-nauwkeuriger-dan-het-geweten",
    "href": "05dewaardenvolgensdewet.html#gods-wet-is-nauwkeuriger-dan-het-geweten",
    "title": "5  DE WAARDEN VOLGENS DE WET",
    "section": "5.3 Gods wet is nauwkeuriger dan het geweten",
    "text": "5.3 Gods wet is nauwkeuriger dan het geweten\nDe apostel Paulus zegt in Rom.2.14: Wanneer de heidenen, die de wet niet hebben, van nature toch doen wat de wet gebiedt, dan zijn dezen, ofschoon zonder wet, zichzelf tot wet. Dit intuïtieve weten van goed en kwaad is het natuurrecht of de natuurwet. Het blijkt dat Gods geopenbaarde wet de waarden bevestigt die we door het geweten kennen. Echter, de geopenbaarde wet is in verschillende opzichten nauwkeuriger en dwingender. Allereerst al omdat ze wordt verkondigd in de naam van God. Omdat de Here God is, kunnen we geen andere goden hebben, kunnen we de schepselen of afbeeldingen van schepselen niet als goden aanbidden, moeten we Zijn heilige Naam eren en rust betrachten om daaraan vorm te geven. En vervolgens de geboden die we in het voorbijgaan al hebben samengevat: geen moord plegen en geen overspel, niet stelen en geen geen vals getuigenis afleggen in de rechtbank tegen een ander. Zelfs mogen we het kwade begeren niet in overweging nemen. Ook deze geboden gelden omdat God God is. Hij heeft ze als waarden in de schepping gelegd en bevestigt ze door de geopenbaarde wet. Ze herinneren ons aan Gods heiligheid.",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#de-morele-wet",
    "href": "05dewaardenvolgensdewet.html#de-morele-wet",
    "title": "5  DE WAARDEN VOLGENS DE WET",
    "section": "5.4 De morele wet",
    "text": "5.4 De morele wet\nGewoonlijk onderscheiden we drie soorten wetten in de Bijbel, de morele, de ceremoniële en de burgerlijke, hoewel de Bijbel zelf dit onderscheid niet maakt. De morele wetten zijn de altijd geldende wetten, die de met de schepping gegeven waarden en instellingen bevestigen en beschermen. Als later het Nieuwe Testament zegt dat de gelovigen vrij zijn van de wet, dan betekent dat nooit dat we vrij zijn om te doen en te laten wat we willen, dat de waarden en instellingen niet meer gelden, maar dat wij vrij zijn van de veroordeling door de wet vanwege onze zonde. Dat we niet afgerekend zullen worden op onze gehoorzaamheid, omdat Christus de wet heeft vervuld voor ons. Haar geldende straffen heeft Hij gedragen en aan haar positieve eisen heeft Hij voldaan en wij worden uitgenodigd en aangemoedigd door de Heilige Geest Zijn voorbeeld te volgen (Rom. 7.6; Gal. 3.13; 1Cor. 11.1).",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#de-ceremoniële-en-de-burgerlijke-wet",
    "href": "05dewaardenvolgensdewet.html#de-ceremoniële-en-de-burgerlijke-wet",
    "title": "5  DE WAARDEN VOLGENS DE WET",
    "section": "5.5 De ceremoniële en de burgerlijke wet",
    "text": "5.5 De ceremoniële en de burgerlijke wet\nTerwijl de morele wet universele geldigheid heeft, hebben de ceremoniële wetten slechts tijdelijke betekenis. Ze golden slechts vanaf Mozes en waren al in het Oude Testament aan verandering onderhevig (Gal. 3.17). In de psalmen en de profeten komen we teksten tegen die de offerdienst relativeren en opnieuw oriënteren (Psalm 51.16,17; Jesaja 1.10-15; 53; Jeremía 7.21-28). Wat betreft hun praktijk, we weten niet hoe de feesten en de offers de tijd van de ballingschap doorstonden. Wel dat het Nieuwe Testament begint met de priesterzoon Johannes de Doper, die niet offert, maar optreedt met een nieuwe rite, zijn bekeringsdoop (Mattheüs 3). Vervolgens wijst hij Jezus aan als het Lam van God dat de zonde der wereld wegneemt (Johannes 1.29). De Hebreeënbrief legt omstandig uit dat Zijn dood het enige, ware en altijdgeldende offer is. Het blijkt dat het offer in het christendom zelfs een diepere betekenis kreeg dan het in het Jodendom ooit gehad had. Het Nieuwe Testament geeft ook aan de Oudtestamentische feesten nieuwe betekenis en voert nieuwe rites en tradities in: de doop en het Heilig Avondmaal. Al deze momenten tonen aan hoe dynamisch de ceremoniële praktijk in de Bijbel is.\nDe burgerlijke wetten van het Oude Testament zijn de praktische weerslag van de morele wetten. Ze hebben hun oorsprong in een patriarchale, tribale en rurale samenleving en evolueerden met de historische ontwikkeling van het volk mee. Vooral toen Israël een koninkrijk werd en Jeruzalem hoofdstad, moesten de wetten wetten geactualiseerd worden. De onderwerping van Israël aan de wereldrijken en de diaspora in de nadagen van het Oude Testament dwongen opnieuw tot allerlei aanpassingen, welke in de Joodse traditie in de Talmoed bewaard zijn.",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#de-7-noachitische-geboden",
    "href": "05dewaardenvolgensdewet.html#de-7-noachitische-geboden",
    "title": "5  DE WAARDEN VOLGENS DE WET",
    "section": "5.6 De 7 Noachitische geboden",
    "text": "5.6 De 7 Noachitische geboden\nDe Joodse traditie verdedigt de universele geldigheid van de morele wetten door middel van de zogenaamde Zeven Noachitische Geboden, die teruggaan op het middeleeuwse Jodendom in Moorse rijk van Córdoba. Het zijn deze:\n\nRechtvaardige wetgeving en rechtspraak (vergelijk het 9e gebod).\nVerbod de Schepper of in Zijn naam iets van het geschapene te vervloeken (vergelijk het 3e gebod).\nVerbod op afgoderij (1ste en 2e gebod).\nVerbod op moord (6e gebod)\nVerbod van onzedelijkheid en incest (vergelijk 7e gebod).\nVerbod op diefstal en mensenroof (8e gebod).\nVerbod op het eten van levend vlees (verbod op eten van bloed in Oude Testament en Hand.15.20,29; 21.25).",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#slot",
    "href": "05dewaardenvolgensdewet.html#slot",
    "title": "5  DE WAARDEN VOLGENS DE WET",
    "section": "5.7 Slot",
    "text": "5.7 Slot\nElke mens heeft een moreel bewustzijn, we weten intuïtief van goed en kwaad, we kennen de waarden en weten wat geen waarde heeft. Echter, dit bewustzijn is zwak, onzeker en machteloos, zodat we het goede wel kennen, maar niet weten hoe het te doen. We vrezen wel het kwaad, maar hebben niet de macht en vaak niet eens de wil het te vermijden. Om een goed mens te zijn, moet de Here ons vernieuwen door het geloof in de Here Jezus, en ons door de Heilige Geest een nieuwe gehoorzaamheid leren. Dit proces wordt in de Bijbel genoemd, met Christus sterven om ook met Hem op te staan in een nieuw leven (Rom.6; H.C. 17.45). De betekenis van de morele wet in het geestelijke leven is eerst pedagogisch, zij overtuigt van zonde, en later didactisch door een rein en zuiver leven te onderwijzen aan de gelovigen.\nDe wet in het Oude Testament is deel van het verbond van God met Israël. Zijn eerste woord. Het na-Bijbelse Jodendom begreep dat de ceremoniële en civiele wetten tijdelijke en nationale betekenis hadden, maar bevestigde de universele betekenis van de morele wet.",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "05dewaardenvolgensdewet.html#oefeningen",
    "href": "05dewaardenvolgensdewet.html#oefeningen",
    "title": "5  DE WAARDEN VOLGENS DE WET",
    "section": "5.8 Oefeningen",
    "text": "5.8 Oefeningen\n\nWat is de functie van het geweten.\nLeg uit welke betekenis de wet heeft voor de waarden.\nWaarom is niemand onbekend met de wet?\nOp welke wijze staat de geopenbaarde wet boven het natuurrecht?\nWelke soorten wet onderscheiden we in de Bijbel?\nWat is de geldigheid van de morele wet?\nWat is de geldigheid van de ceremoniële en burgerlijke wet?\nWelke relevantie hebben de Noachitische geboden voor ons?",
    "crumbs": [
      "<span class='chapter-number'>5</span>  <span class='chapter-title'>DE WAARDEN VOLGENS DE WET</span>"
    ]
  },
  {
    "objectID": "06dedecaloog.html",
    "href": "06dedecaloog.html",
    "title": "6  DE DECALOOG",
    "section": "",
    "text": "6.1 De tien woorden\nDe mens is een moreel wezen, maar ons moreel besef is zwak en onzeker. We kennen het kwaad, maar niet op zo’n manier dat we het grondig haten en verwerpen; we kennen het goede, maar niet genoeg om het werkelijk lief te hebben. Om echt lief te hebben wat goed is, moet de Here ons vernieuwen en dat doet Hij door het geloof in de Here Jezus. Het geloof reinigt ons hart, dat wil zeggen, onze motieven (Handelingen 15.9). De Heilige Geest leert ons een nieuwe gehoorzaamheid aan Gods heilige Wet. Dezelfde wet die ons in het begin veroordeelde vanwege onze zonden, wordt nu een leefregel. En hoewel we haar niet volledig kunnen vervullen vanwege de macht van de zonde in ons leven, bevestigen we wat Psalm 119.97 zegt, dat we haar liefhebben.\nIn de Joodse traditie heten de vijf boeken van Mozes Thora, wet, onderwijzing, richtlijn. Dit betekent dat niet alleen de geboden en verboden (morele, ceremoniële en civiele) wet zijn in de Bijbelse zin van het woord, maar ook de Oudtestamentische verhalen en geschiedenissen. In werkelijkheid is het zo dat alle Bijbelse vertellingen een verplichtend karakter hebben, omdat ze de waarheid God en van de mens onderwijzen. Samen met de geboden en verboden vormen ze het organische geheel van de Thora, de wet van Mozes, geactualiseerd door de profetische en poëtische literatuur en door de wijsheid van het Oude Testament. Gecanoniseerd in de Tenach, vormen de drie delen van de Joodse canon - Thora, de Profeten en de Geschriften - de constitutionele geschiedenis van Israël1.\nHeel de Oudtestamentische wet, in feite heel de Israëlitische ethiek, wordt samengevat door en geconcentreerd in de Wet van de Tien Geboden, die in de Joodse traditie ook Thora heet. Twee keer vinden we haar afgedrukt in het Oude Testament, in Ex.20.1-17 en Deut. 5.6-22. Het volk Israël ontving haar door een theofanie (manifestatie van God) op de berg Horeb, een gebeurtenis die een diepe indruk maakte en waardoor Israël voor altijd wist dat de Wet van de Here was (Ex.13.9). De Decaloog proclameert de Naam van Here als de God en Verlosser van Zijn volk en definieert tegelijkertijd de fundamentele morele waarden van het leven.\nDe Tien Woorden van het Verbond (Ex.34.28; Deut. 4.13) hebben in verschillende christelijke tradities verschillende vorm gekregen. Katholieken en lutheranen combineren het verbod op afgoderij en het vereren van afbeeldingen (het eerste en het tweede gebod), maar verdelen het gebod tegen hebzucht (het tiende) in tweeën. De kerkvaders scheidden het verbod op afgoderij in twee delen, het eerste richtte zich tegen de afgoderij zelf en het tweede tegen het vereren van beelden en afbeeldingen. Om praktische redenen zullen we deze gewoonte volgen, omdat ze de meest gangbare is in de gereformeerde en evangelische traditie. Echter we erkennen dat de Joodse traditie zeker te verdedigen is. De rabbijnen lazen de preambule als het eerste gebod en combineerden vervolgens de verboden van afgoderij en afbeeldingen als tweede gebod. De preambule van het Ik ben de Here uw God, die u uit het land Egypte, uit het diensthuis, heeft geleid, is inderdaad de grondwettelijke formule van het verbond, en daardoor het belangrijkste woord van heel de wet (zie Lev.26.12) . De overige geboden, die we kort zullen bespreken volgens de tekst van Ex.20.1-17, zijn er van afgeleid.",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "06dedecaloog.html#de-eerste-drie-geboden",
    "href": "06dedecaloog.html#de-eerste-drie-geboden",
    "title": "6  DE DECALOOG",
    "section": "6.2 De eerste drie geboden",
    "text": "6.2 De eerste drie geboden\nHet eerste en tweede gebod vormen een eenheid met verschillende accenten. Het eerste eist exclusieve dienst aan de Here, terwijl het tweede de afgodische vormen van de eredienst uitsluit. Het woord voor Mijn aangezicht van het eerst gebod, wordt ook vertaald met vanwege Mijn / in Mijn aanwezigheid, of Mij tot last. De aanbidding van andere – valse - goden is een ondraaglijke last voor de ware God. Het tweede gebod is geen radicaal verbod op kunst, maar het leert dat geen enkel menselijk werk ooit onze kennis of beeld van God kan bepalen. Het derde gebod vervolgt het tweede. Het verbod op afbeeldingen van God betekent ook dat wij ons moeten richten naar het Woord dat Zijn Naam openbaart. Tegelijkertijd moeten we de integriteit van deze Naam bewaren en nooit oppervlakkig over Hem spreken. Al onze verwijzingen naar God, hetzij in de prediking, de gebeden, de lofprijzing, de overdenking of het publieke getuigenis, moeten waardig en eerbiedig zijn.",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "06dedecaloog.html#het-vierde-gebod",
    "href": "06dedecaloog.html#het-vierde-gebod",
    "title": "6  DE DECALOOG",
    "section": "6.3 Het vierde gebod",
    "text": "6.3 Het vierde gebod\nHet vierde gebod combineert morele, ceremoniële en burgerlijke elementen. Het morele en het burgerlijke is het recht op rust, dat praktisch geregeld moet worden. Het ceremoniële aspect is het heiligen van deze rust met de dubbele motivatie in de beide versies van de Decaloog door de voltooide schepping en door de uittocht (Ex.20.11; Deut.5.15). Misschien zelfs dat het werkwoord gedenken (imperatief) verwijst naar een sabbatsbewustzijn of sabbatscultuur die ouder is dan de Decaloog. In de christelijke traditie heeft het vierde gebod er nog een motief bijgekregen, toen het gebruikelijk werd de opstanding van Christus te vieren op de eerste dag van de week, die in de vierde eeuw n.C. week aangewezen werd als rustdag. Het blijkt dus dat het oorspronkelijke scheppingsmotief voor de rustdag wordt bevestigd en versterkt in de heilsgeschiedenis, eerst door de éxodus en later nogmaals door de opstanding van Christus. De verschuiving van de rustdag van de laatste naar de eerste dag van de week is moreel en burgerlijk van geen betekenis, omdat ze het wekelijkse ritme van één rustdag handhaaft. Ceremonieel is ze legitiem omdat ze ons toestaat de opstanding van Christus te vieren als het begin van een nieuwe schepping, waarbij wij ons beide eerdere motieven van de rustdag, de schepping en de exodus, blijven herinneren. Het evenwicht tussen het morele en het ceremoniële aspect van de rustdag maakt het mogelijk werkelijk te rusten. Wie dit evenwicht niet kent, zal niet echt tot rust komen. Jezus zelf, als Heer van de sabbat, waarschuwt ons ervoor het ceremoniële aspect van de sabbat niet uit te spelen tegen het morele (Mattheüs 12.8).\nNiet iedere gelovige begrijpt en gehoorzaamt het vierde gebod aangaande de sabbat op dezelfde wijze, maar duidelijk is dat het dat het een combinatie is van het recht – het heilzame gebod – om elke week één dag niet te werken, met de opdracht deze rust te heiligen. We mogen één dag van de week reserveren voor de overdenking, de aanbidding en de dankzegging van Gods Naam. Het gebod bevestigt met grote nadruk dat ieder zijn ondergeschikten deze rustdag behoort te gunnen. Zelfs de gedomesticeerde dieren hebben recht op rust. Op deze wijze bevestigt het vierde gebod de hoge waarde van rust en beperkt het alle vormen van dienstbaarheid tot maximaal zes dagen in de week, waardoor het ook de slavernij ondermijnt. De bijzondere wetten aangaande het sabbats- en het jubeljaar, die afgeleid zijn van het sabbatsgebod, voorkomen enerzijds duurzame verarming en anderzijds grootgrondbezit. Zelfs onderkennen ze de uitputting van de vruchtbare grond.",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "06dedecaloog.html#het-vijfde-tot-en-met-het-tiende-gebod",
    "href": "06dedecaloog.html#het-vijfde-tot-en-met-het-tiende-gebod",
    "title": "6  DE DECALOOG",
    "section": "6.4 Het vijfde tot en met het tiende gebod",
    "text": "6.4 Het vijfde tot en met het tiende gebod\nHet vijfde gebod is geen gebod voor minderjarigen (hoewel Paulus het wel zo leest in Efeziërs 6:1-4), maar eerder een opdracht aan kinderen, in de kracht van het leven, om voor hun bejaarde ouders te zorgen. Vooral ook omdat zij door deze ouders het verbond met God hebben ontvangen. De volgende geboden bevestigen, net als het vijfde gebod, de scheppingsorde en de fundamentele waarden van het leven: de waardigheid en het recht op het leven, de onaantastbaarheid van het huwelijk en van erfgoed en eigendom. De wet beschermt in de eerste plaats de rechten van degenen die zichzelf niet kunnen verdedigen. Geen machtig heer zal zich iets toe-eigenen van wat van een ander is, niet het leven van een ondergeschikte, niet zijn eigendom, niet zijn vrouw (zie 2Sam.12.1-14). Het negende gebod beschermt de armen en de zwakken tegen leugens en omkoping in het gericht (zie 1R.12).\nDe wet eindigt met een bijzondere waarschuwing van hoog moreel en geestelijk niveau: we moeten ons niet alleen onthouden van daden die schade veroorzaken, maar ook van alle overweging ervan. Het tiende gebod is een waarschuwing tegen gierigheid, hebzucht en wellust, want gierigheid is de wortel van alle kwaad. Eveneens een waarschuwing tegen het verzamelen van schatten op de aarde, en tegen het nakijken van een vrouw om haar te begeren (zie Genesis 3.6; 4.19; 6.2; Mattheüs 5.28; 6.19; 1Tim.6.10). In plaats van te begeren van wat onze naaste toebehoort, of we het voor ons zelf missen of zelfs dat ook niet, moeten we hem in zijn bezit respecteren, hem het beste wensen en zijn belangen verdedigen. Dit weer volgens de gouden regel: wat je wilt dat mensen jou doen, doe dat hen ook (Mt 7.12).",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "06dedecaloog.html#slot",
    "href": "06dedecaloog.html#slot",
    "title": "6  DE DECALOOG",
    "section": "6.5 Slot",
    "text": "6.5 Slot\nDe Wet van de Tien Geboden is een morele code die de hoge waarden van het leven afkondigt als normen. We moeten ons deze waarden eigen maken, zodat ze deel van ons leven worden als motieven en deugden. De Here Jezus heeft de wet samengevat voor alle tijden in het krachtige dubbele gebod de Here, onze God, lief te hebben met heel ons hart, en met heel onze ziel, en met heel ons verstand en onze naaste lief te hebben als onszelf (Matteüs 22:37-39).",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "06dedecaloog.html#oefeningen",
    "href": "06dedecaloog.html#oefeningen",
    "title": "6  DE DECALOOG",
    "section": "6.6 Oefeningen",
    "text": "6.6 Oefeningen\n\nHerhaal de dubbele betekenis van de wet voor het geestelijke leven.\nLees de tekst van de wet in Ex.20 en Deut. 5. Wat is het verschil?\nWaarom moeten we de Joodse traditie de preambule als eerste gebod te lezen ernstig overwegen?\nWat is het verband tussen het eerste en het tweede gebod?\nWat is het verband tussen het tweede en het derde gebod?\nWijs het morele, burgerlijke en ceremoniële motief aan in het sabbatsgebod.\nWijs de drie lagen in de christelijke zondagsviering aan.\nIs de verplaatsing van de rustdag van de sabbat naar de zondag legitiem, in morele, burgerlijke en ceremoniële zin?\nWelke waarden worden bevestigd en verdedigd in de eerste vier geboden?\nWelke waarden worden verdedigd in het 5e tot het 9e gebod, en welke ondeugden aangewezen?\nWaarom zijn deze geboden zowel moreel als burgerlijk?\nWat is het karakter van het 10e gebod, moreel, ceremonieel of burgerlijk?\nWelke waarden worden verdedigd in het 10e gebod en welke ondeugden worden aangewezen?",
    "crumbs": [
      "<span class='chapter-number'>6</span>  <span class='chapter-title'>DE DECALOOG</span>"
    ]
  },
  {
    "objectID": "07devrijheidvandewetendewetvandevrijheid.html",
    "href": "07devrijheidvandewetendewetvandevrijheid.html",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "",
    "text": "7.1 De wet markeert een geestelijke en morele ruimte\nWaarden zijn kwaliteiten en principes die altijd verdedigd moeten worden. Ze zijn inherent aan de schepping, evenwel geopenbaard, bevestigd, gespecificeerd en gepreciseerd door de Bijbel en daardoor beter bekend als de Bijbelse waarden, dan als natuurlijke. De wet van het Oude Testament, geconcentreerd in de Tien Geboden, is de belangrijkste bron van de waarden die in de Bijbel worden onderwezen, maar niet de enige. Ook het evangelie van Jezus Christus en de wijsheidsliteratuur van het Oude en Nieuwe Testament bevestigen dezelfde waarden.\nDe wet bevestigt en onthult niet alleen waarden, maar markeert ook een ruimte om in overeenstemming met deze waarden te leven. In Lev. 18.4 wordt gezegd: U zult mijn verordeningen volbrengen en mijn inzettingen in acht nemen en daarin wandelen. De wet is om daarin te wandelen. Ze is een geestelijke en en morele ruimte, bepaald door de rechten en inzettingen van God als grens en horizon. Leven in deze ruimte is wijsheid (Deut. 4.6; Rom. 10.5). In Ef. 2.10 heet het vervullen van de wet wandelen in goede werken.\nDe wet van de Tien Geboden is de concentratie en de essentie van het geheel van regels, aansporingen, geboden, inzettingen en raadgevingen die het leven van het volk van God regelen. Gehoorzaamheid aan deze wet brengt geen verzoening van de zonde in absolute zin, maar beschermt wel tegen een ongeordend en ongebreideld leven in zonde en ongerechtigheid. De wet beschermt ons tegen erger. Het Oude Testament vraagt gehoorzaamheid aan de wet van het volk dat bevrijd is uit Egypte; in het Nieuwe Testament is de wet de leefregel van een volk dat Jezus Christus navolgt in geloof, hoop en liefde, gehoorzaam aan Zijn opdracht niet meer te zondigen (Johannes 5.14; 8.11). Leven volgens de wet is het protocol van het leven van de discipelen van de Here Jezus. De buitenkant van het geloof, de verklaring van goed gedrag, die op zichzelf niet verdienstelijk is, maar wel onmisbaar. Door gehoorzaamheid aan de wet verkrijgen we niets wat we niet al lang hebben door het geloof, maar ongehoorzaamheid aan de wet betekent een bestaan ​​zoeken buiten het heil van Jezus Christus. Ongehoorzaamheid aan de wet bevestigt en handhaaft de zonde, met het vreselijke gevolg van het niet-vinden van het heil.",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#de-paradox-van-de-wet",
    "href": "07devrijheidvandewetendewetvandevrijheid.html#de-paradox-van-de-wet",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.2 De paradox van de wet",
    "text": "7.2 De paradox van de wet\nGods wet speelt een paradoxale rol in ons leven. Haar doel is ons te beschermen tegen het kwaad en ons te redden van zijn macht. Echter, vanwege onze tekortkomingen en zonden klaagt ze ons aan en veroordeelt ze ons. De geboden die ons het goede wijzen, worden tot een vonnis. Bijvoorbeeld, het gebod om niet te stelen is eerst een aanbeveling tot een goed en eerlijk leven, maar als wij die aanbeveling naast ons neer leggen, is het een veroordeling van alle vormen van diefstal. Op dezelfde manier ook de andere geboden. De wet rechtvaardigt het goede en veroordeelt het kwade, met gevolg dat niemand van ons kan zeggen vrij te zijn van veroordeling, omdat hij alleen maar goed heeft gedaan. Echter, op het moment dat we ons bekeren en erkennen dat we Gods veroordeling waard zijn, komt het evangelie tussenbeide door ons verzoening en vergeving te beloven. Het eerste woord van God is inderdaad de wet, maar het tweede dat de veroordeling door de wet buiten werking zet, is het evangelie. In het evangelie is er geen veroordeling voor hen die in Christus Jezus zijn, en dat ondanks onze tekortkomingen (Rom.8.1).",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#legalistisch-begrip-van-de-thora",
    "href": "07devrijheidvandewetendewetvandevrijheid.html#legalistisch-begrip-van-de-thora",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.3 Legalistisch begrip van de Thora",
    "text": "7.3 Legalistisch begrip van de Thora\nHet is vooral de apostel Paulus die in het Nieuwe Testament strijdt tegen een legalistisch en ceremonieel begrip van de wet, waardoor de Joden van zijn tijd het genadekarakter van het verbond vergeten hadden (zie Galaten 3.17,19,21,23). Beter dan wie dan ook begreep Paulus dat de wet haar ware doel, namelijk verlossing, niet kan bewerkstelligen, en dat alleen de genade van God die werkzaam is in het geloof, deze kracht heeft. Gerechtigheid, zoals Paulus haar begrijpt, is geen strikte gehoorzaamheid aan de wet, zeker niet aan de ceremoniële wet, maar is een genade die God schenkt, door Jezus Christus (Rom.3.20, 28; Gal.2.16; 3.10). Gerechtigheid bij Paulus is rechtvaardiging en daarom strijdt hij tegen de suggestie dat de wet een reddend vermogen heeft. Hij benadrukt het feit dat zij later, dat is na de verbondsbeloften, vanwege de ongehoorzaamheid van het volk, aan het verbond is toegevoegd, juist ook om het verbond tegen deze ongehoorzaamheid te beschermen (Gal. 3.19; 1Tim.1.9). Zodoende is er door de wet kennis van zonde (Rom.3.20; 5.13; 7.7). Bovendien, allen, die het van werken der wet verwachten, liggen onder de vloek; want er staat geschreven: Vervloekt is ieder, die zich niet houdt aan alles, wat geschreven is in het boek der wet, om dat te doen (Gal.3.10). De ervaring van Paulus is dat het gebod dat ten leven moest leiden, voor hem juist ten dode bleek te zijn. Zelfs is het zo dat de wet de zonde activeert, want toen het gebod kwam, herleefde de zonde (Rom. 7.8-13; 5.20).",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#wet-en-evangelie",
    "href": "07devrijheidvandewetendewetvandevrijheid.html#wet-en-evangelie",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.4 Wet en evangelie",
    "text": "7.4 Wet en evangelie\nHet evangelie bevestigt en onderwijst dezelfde waarden als de Wet, dezelfde morele principes en kwaliteiten die inherent zijn aan de schepping en die we intuïtief kennen door ons geweten. Evenwel, terwijl de wet ons veroordeelt vanwege onze zonde, belooft het evangelie ons vergeving en verzoening vanwege het offer van Christus.\nHet evangelie is in de eerste plaats de profetische boodschap die gepredikt werd door Johannes de Doper, van bekeert u want het Koninkrijk van de hemel is nabij. Deze boodschap werd door Jezus en de apostelen overgenomen als het evangelie van het Koninkrijk van God en de Naam van Jezus (Matteüs 4:23; 10:7; Handelingen 8:12). Het hele Nieuwe Testament is de ontplooiing van deze boodschap. Door zijn oproep tot bekering bevestigt het evangelie de wet en haar inherente waarden, zoals gerechtigheid, liefde, betrouwbaarheid etc. Tegelijk is het evangelie een belofte van vergeving en verzoening door Jezus Christus, die het Lam Gods is dat de zonde der wereld wegneemt (Matteüs 9:6; Marcus 2:10; Johannes 1.27, 34). Door zich te onderwerpen aan alle eisen door de wet, heeft Christus haar vervuld. Na deze bevrijding van de veroordeling door de wet opent zich een nieuwe ruimte waarin wij Christus gehoorzamen, door het voorbeeld dat Hij gaf door Zijn dood en opstanding na te volgen.",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#de-vervulling-van-de-wet",
    "href": "07devrijheidvandewetendewetvandevrijheid.html#de-vervulling-van-de-wet",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.5 De vervulling van de wet",
    "text": "7.5 De vervulling van de wet\nDe vervulling van de wet is ook het einde van de wet (Mat.5.17; Rom. 10.4). Er zijn verschillende elkaar aanvullende verklaringen van deze gedachte:\n\nHet blijkt dat de wet haar eigen vervulling voorbereidde door de komst te verwachten van degene die de macht zou hebben haar ware bedoeling te openbaren (Gal. 3:24-25). _ Jezus vervulde de wet door Zijn volkomen gehoorzaamheid voor zichzelf en Zijn volk en daardoor verloor de wet haar functie. Ze kon niet langer eisen, wat Christus reeds volbracht had (Gal. 5:23).\nChristus vervulde de wet door zichzelf aan haar veroordeling te onderwerpen. Hij is door de wet aan de wet gestorven (Gal. 2:19). Op het moment van het sterven van iemand die de wet overtreden heeft, – of van iemand die zijn plaats inneemt – wordt de wet vervuld. In Christus – vertegenwoordigd door Christus - zijn de gelovigen gestorven aan de wet. Dit wil zeggen dat we niet meer veroordeeld kunnen worden door de wet omdat zij haar gezag over ons heeft verloren (Rom.8.1; Gal.2.19).\nChristus maakte een einde aan de wet door de zonde van de wereld weg te nemen. Waar geen overtreding mogelijk is, heeft de wet haar functie verloren (zie Rom. 4.15).\nDoor het bloed van Christus is er vergeving van zonden. Ook vergeving van de zonde doet de wet haar functie verliezen.\n\nAls we deze gedachten combineren, kunnen we zeggen dat Christus, door zich te allen tijde en in alle gevallen die de wet kan voorzien aan de eisen van de wet te hebben onderworpen, haar vloek en haar eis nietig verklaard heeft en volmaakte gerechtigheid voor de gelovigen verworven heeft. Door dit alles heeft Hij de wet vervuld en is Hij het einde van de wet (Rom.10.4), zodat het volk, dat Hij vertegenwoordigt, vrij is van de wet (Rom. 7.2,3,6; 8.2)",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#de-wet-van-de-vrijheid",
    "href": "07devrijheidvandewetendewetvandevrijheid.html#de-wet-van-de-vrijheid",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.6 De wet van de vrijheid",
    "text": "7.6 De wet van de vrijheid\nIn de paulinische brieven is navolging van Christus het hoogste pedagogische principe: wees navolgers van mij; zoals ik navolger van Christus ben (1Co.11.1; zie 1Cor.4.16; Ef.5.1; Fil.3.17; 1Thess.1.6; 2.14; Hebr. 6.12). In de praktijk van het leven betekent navolging van Christus en van de apostelen zelfverloochening, afzien van persoonlijk voordeel en toewijding aan Christus en Zijn Koninkrijk. De navolging van Christus is volgens de wet van de vrijheid. Terwijl Paulus de nadruk legt op de vrijheid van de wet, de bevrijding van de veroordeling door de wet omdat Christus haar vervuld heeft, wijst Jakobus op de wet van vrijheid. Het is de verplichting die de gelovigen voelen, de wens die we hebben om de heilige wet van God te vervullen, vrijwillig op grond van onze eigen motieven, vanwege de liefde tot God en de diepe dankbaarheid jegens Hem (Jakobus 1.25; 2.8-13; zie Johannes 14.15,21; 15.10; 1Johannes 2.3-5).",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "07devrijheidvandewetendewetvandevrijheid.html#oefeningen",
    "href": "07devrijheidvandewetendewetvandevrijheid.html#oefeningen",
    "title": "7  DE VRIJHEID VAN DE WET EN DE WET VAN DE VRIJHEID",
    "section": "7.7 Oefeningen",
    "text": "7.7 Oefeningen\n\nLeg uit de betekenis van het werkwoord wandelen in Lev. 18.4 en Ef. 2.10.\nLeg uit dat de wet het protocol is voor het leven van het volk van God.\nWat is het paradoxale van de wet?\nWat is een legalistisch begrip van de Thora?\nWelke betekenis geeft Paulus aan gerechtigheid?\nWelke inhoud heeft het evangelie van het Koninkrijk?\nWelke verschillende betekenissen heeft het vervullen van de wet’\nLeg uit dat Christus het einde van de wet is.\nLeg uit dat wet en evangelie dezelfde waarden bevestigen, maar verschillen in hun pedagogiek.\nWat is de vrijheid van de wet en wat is de wet der vrijheid?",
    "crumbs": [
      "<span class='chapter-number'>7</span>  <span class='chapter-title'>DE VRIJHEID VAN DE WET EN  DE WET VAN DE VRIJHEID</span>"
    ]
  },
  {
    "objectID": "08dewetblijftvankracht.html",
    "href": "08dewetblijftvankracht.html",
    "title": "8  DE WET BLIJFT VAN KRACHT",
    "section": "",
    "text": "8.1 De wet is realistisch\nDe wet, de openbaring van Gods heilige wil, bevestigt en onthult de voor alle tijden geldende waarden. Evenwel, haar effecten voor het morele leven zijn paradoxaal vanwege onze morele condities. De wet wil ons leven hoog en zuiver voor ons bewaren, maar vernedert ons en veroordeelt ons vanwege onze zonden. Het evangelie daarentegen spreekt ons vrij van de veroordeling, vanwege de verdienste van Christus, door het geloof. Vervolgens leert het ons dezelfde wet, die nu een wet van vrijheid is, vrijwillig te gehoorzamen. Op deze wijze blijft de wet van kracht.\nDe Bijbelse de wet is niet idealistisch en ook niet ascetisch, maar verwijst naar God en eert Hem als hoogste wetgever. Afgoderij maakt altijd de schepping goddelijk, de zon, de maan, de aarde, de zee, enz., maar de Bijbelse ethiek bevestigt haar karakter als geschapen werkelijkheid. In zekere zin wordt al het bestaande door de scheppingsgedachte geseculariseerd en teruggebracht tot de menselijke maat. De heidense culturen verheerlijkten de mannen – de helden en de vrije mannen – en vernederden de slaven, de onvrijen en de vrouwen. De Bijbelse ethiek daarentegen humaniseert en personaliseert alle mensen door ze te zien als gelijkwaardigen, geschapen in het beeld en naar de gelijkenis van God en door allen bescherming te bieden door de wet. Aan het einde van het Oude Testament is de vrouw niet langer eigendom van haar man, maar zijn metgezellin, de vrouw van zijn verbond (Mal.2.14). De slavernij van een Israëliet duurde niet levenslang, maar ‘slechts’ zeven jaar (Lev. 25). Bovendien had elke slaaf, ook als hij uit een ander volk stamde, één vrije dag in week. De sabbat was een recht dat voor ieder gold (Deut. 5.14). We zagen al dat de sabbatswetten (de wekelijkse sabbat en het sabbats- en het jubeljaar) het instituut van de slavernij ondermijnden.",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#de-bijbel-en-de-natuurwet",
    "href": "08dewetblijftvankracht.html#de-bijbel-en-de-natuurwet",
    "title": "8  DE WET BLIJFT VAN KRACHT",
    "section": "8.2 De Bijbel en de natuurwet",
    "text": "8.2 De Bijbel en de natuurwet\nHoewel de natuurwet – de studie en definitie van wat op zichzelf goed en rechtvaardig is – geen onderwerp is van de bijzondere openbaring, respecteert, bevestigt en specificeert de Bijbel, zowel het Oude als het Nieuwe Testament, de positieve inhoud ervan1. Zelfs is de Bijbel één van de belangrijkste bronnen van de natuurwet vanwege het scheppingsconcept, waardoor de mens niet alleen lichamelijk een schepsel van God is, maar ook in morele zin. Al onze waarden vinden hun oorsprong en liggen vast in de schepping.\nUitgaande van de eenheid van de Thora en de natuurwet, kan de apostel Paulus zeggen dat allen die zondigen zonder de wet (van Mozes) ook verloren zullen gaan zonder die wet; en allen die zondigen, onder de wet van God, zullen door deze wet geoordeeld worden (Rom. 2.12), omdat mensen die de geopenbaarde wet niet kennen, deze wel in hun hart hebben (Rom. 2.14,15; zie 1.19,20; 2.27 ). We kunnen in de Bijbel zelfs elementen vinden die lijken op het Griekse denken over de natuurwet. In Rom. 1.26 verdedigt Paulus een natuurlijke seksualiteit, in Rom. 2.14 gaat hij uit van de natuurlijke kennis van goed en kwaad en in 1Cor.11.14 verdedigt hij een natuurlijke esthetiek. Het lijkt dat het woord geweten, dat we tegen komen in de theologie van Paulus en van Petrus en ook in de brief aan de Hebreeën, maar dat afwezig is in het Oude Testament (LXX), zijn oorsprong vindt in het stoïsche begrip van het natuurrecht (Johannes 8:9; Handelingen 23:1; 24.16; Rom. 2.15; 13.5; 1Cor.8.7,10,12; 10.25-29; 2Cor. 1.12; 4.2; 5.11; 1Tim.1.5,19; 4.2; 2Tim.3.9; 4.2; Titus 1.15; Hebr. 9,9, 14; 10,2, 22; 13,8; 1P.2.19; 3,16,21).",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#de-scheppingsordeningen",
    "href": "08dewetblijftvankracht.html#de-scheppingsordeningen",
    "title": "8  DE WET BLIJFT VAN KRACHT",
    "section": "8.3 De scheppingsordeningen",
    "text": "8.3 De scheppingsordeningen\nHet natuurrecht en de basiswaarden van de ethiek worden zichtbaar in de zogenaamde scheppingsordeningen2. Theoretisch moeten we onderscheid maken tussen de ordeningen die deel uitmaken van Gods oorspronkelijke schepping en andere die hun oorsprong hebben in de voorzienigheid, maar in de praktijk is het moeilijk dit onderscheid te handhaven en daarom vatten we ze alle samen onder hetzelfde woord, scheppingsordeningen: - Het recht van de schepping, het dienen en bewaren van de schepping (Genesis 2.15). - Het recht van het leven van mens, dier en plant (6e gebod; Gen. 9.4,6; Ex.23.19; 34.26; Deut.14.21; 20.19; 22.6; 25.4; Spr. 12.10; Handelingen.15.20,29; Rom.8.20 - 23; Ap.11.18). - Het recht van het huwelijk: het is niet goed voor een mens alleen te zijn (7e, 10e gebod; Gen. 2.18). - Het recht van voortplanting en gezin: de mens wordt geboren, groeit op en wordt opgevoed in een gezin (Genesis 1.28; 9.7; 5e gebod; Spr. 1-9). - Het recht van arbeid en loon, ook de verplichting tot arbeid (Genesis 2.15; 4e gebod; 2Th. 3.10-12; Jak.5.1-6). - Het recht van eigendom en vooral erfenis: land, huis, kleding, voedsel, productiemiddelen, enz. (6e, 10e gebod; Deuteronomium; 1Kon.21; ). - Het recht van de staat (wettelijk georganiseerde samenleving): de mens leeft in collectieve gemeenschappen die worden vertegenwoordigd en geregeerd door een hoofd: staatshoofd of koning (Deut. 17.14-20; Rom.13; 1P.2.17). - Het recht van de economie, de exploitatie van de productiemiddelen en de consumptie is nooit een volledig individueel recht, noch een volkomen collectief recht (Deut.20.19; 2Thes.3.10). - Het recht van een eerlijke en rechtvaardige rechtspraak, gerechtigheid in het oordeel (9e gebod; Deut. 16.20; Miq.6.6-8; Matteüs 5.17-20; Jak. 4.11-12). - Het recht van rust (Genesis 2.2; 4e gebod; Marcus 2.27). - Het recht van God, Zijn exclusieve en heilige Naam en de openbaring van Zijn Raad (1,2,3e gebod; 1P.2.17).",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#de-crisis-van-het-natuurrecht-en-de-scheppingsordeningen",
    "href": "08dewetblijftvankracht.html#de-crisis-van-het-natuurrecht-en-de-scheppingsordeningen",
    "title": "8  DE WET BLIJFT VAN KRACHT",
    "section": "8.4 De crisis van het natuurrecht en de scheppingsordeningen",
    "text": "8.4 De crisis van het natuurrecht en de scheppingsordeningen\nVanaf de XVIII eeuw heeft de christelijke ethiek meer en meer afstand genomen van het natuurrecht en van de scheppingsordeningen door twee elkaar aanvullende bewegingen:\n\nDe nadruk op het natuurrecht en de natuurwet in de Verlichting, waardoor de Bijbelse openbaring werd achtergesteld bij het natuurrecht. De gedachte dat de mens op grond van de natuurwet zich voldoende ethisch kan oriënteren. Bij Rousseau staat de primitieve natuurmens op hoger ethisch niveau dan de z.g. cultuurmens. Emmanuel Kant dwingt de mens tot ethische autonomie, oriëntatie op zijn eigen aangeboren – rationeel – ethisch kompas. In het denken van de Verlichting behield de Bijbelse openbaring slechts gezag in zoverre zij het autonome denken zou kunnen respecteren en bevorderen.\nOok verloor het natuurrecht terrein door de grote revolutionaire ontsporingen. De nadruk op natuurlijke vrijheid en gelijkheid maakte de Franse Revolutie, die begon als politieke omwenteling, tot een morele revolutie. De Russische revolutie brak met het geldende waardesysteem door de gelijkheid alle prioriteit te geven. De Duitse revolutie verhief ras en volk tot de hoogste ethische principe. Door het verheffen van deze verschillende natuurlijke condities – bepaalde en eenzijdige vitale, sociale en grote waarden – geraakte de leer van het natuurrecht en de scheppingsordeningen in diskrediet.\n\nHet ideologische misbruik het natuurrecht versterkte in de tweede helft van de XX het ethische relativisme. Nadat de Bijbel had afgedaan als gezaghebbende stem, verloor ook de oriëntatie op het natuurrecht zijn gezag. Dit versterkte de gedachte van de autonome mens, die zelf zijn identiteit bepaalt en zelf zijn waardepatroon samenstelt. Abraham Kuyper probeerde deze tendens te corrigeren door het natuurrecht een hoge plaats te geven in zijn leer van de gemene gratie of algemene genade, maar twee andere belangrijke theologen van de XX eeuw spraken hun twijfel uit over de geldigheid ervan: Karl Barth vanwege zijn christocentrische theologie en Dietrich Bonhoeffer vooral vanwege het misbruik van het idee van de scheppingsorde in het racisme van het nationaalsocialisme.",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#drievoudige-toepassing",
    "href": "08dewetblijftvankracht.html#drievoudige-toepassing",
    "title": "8  DE WET BLIJFT VAN KRACHT",
    "section": "8.5 Drievoudige toepassing",
    "text": "8.5 Drievoudige toepassing\nDe gereformeerde theologie heeft de relevantie van de oudtestamentische wet voor het geestelijke leven en voor de ethiek begrepen door onderscheid te maken tussen drie verschillende toepassingen:\n\nDe pedagogische toepassing, die de functie van de wet in de orde van het heil aangeeft: de wet overtuigt van zonde (Romeinen 3. 20; 5. 20; 5.13; 7. 7,8,9,11; Galaten 2.19; 3.24; 3.21).\nDe didactische toepassing: de Oudtestamentische wet geldt in het leven van de christen als een wet van vrijheid, een levensregel die Gods wil t.a.v. het morele leven samenvat en waaraan de gelovige zich vrijwillig onderwerpt. Heiliging gebeurt volgens haar principes (Rom. 3.31; 1Kor. 9.21; Jak.1.25; 2.8-12; Johannes 14.15, 21; 15.10; 1 Johannes 2.3-5).\nDe burgerlijke en morele toepassing; het gezag van de Bijbelse wet, in overeenstemming met het natuurrecht, in de sfeer van de voorzienigheid en de algemene genade, in de samenleving, de cultuur, de politiek en de economie. Zelfs culturen die geen kennis hebben van de geopenbaarde wet, herkennen haar door het geweten (Rom. 1.19,20; 2.12, 14,15, 27). De culturen worden gehumaniseerd als ze de universele morele wetten en het mensenrecht erkennen als Gods wet.",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#de-wet-blijft-van-kracht",
    "href": "08dewetblijftvankracht.html#de-wet-blijft-van-kracht",
    "title": "8  DE WET BLIJFT VAN KRACHT",
    "section": "8.6 De wet blijft van kracht",
    "text": "8.6 De wet blijft van kracht\nDe Bijbelse wet schrijft geen politiek of sociaal-economisch model voor alle tijden voor, maar spreekt het volk van God aan als dienaren die Zijn wil behoren te doen. Haar waarden vertegenwoordigen hoogstaande menselijke houdingen, motieven en deugden. Zij is flexibel ten opzichte van historische omstandigheden die kunnen veranderen, maar roept te allen tijde op tot de erkenning en waardering van haar waarden, het naleven van haar normen, het respecteren van haar motieven en het ontwikkelen van haar deugden. Zo heeft de Here Jezus haar begrepen toen hij haar met al haar implicaties samenvatte in het krachtige dubbele gebod de Here onze God, lief te hebben met heel ons hart, met heel onze ziel en met heel ons verstand, en onze naaste als als onszelf. (Mattheüs 5.17-19; 22.37-39).",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "08dewetblijftvankracht.html#oefeningen",
    "href": "08dewetblijftvankracht.html#oefeningen",
    "title": "8  DE WET BLIJFT VAN KRACHT",
    "section": "8.7 Oefeningen",
    "text": "8.7 Oefeningen\n\nWat betekent het dat de wet van het Oude Testament niet idealistisch is en niet ascetisch?\nOp welke wijze seculariseert de wet de schepping?\nOp welke wijze heeft de wet een humaniserende en personaliserende kracht?\nHoe verhouden Bijbel en natuurwet zich tot elkaar?\nLeg uit de betekenis van Rom.2.14 en 1Cor. 11.14.\nLeg uit welke christelijke inhoud gegeven wordt in het Nieuwe Testament aan het geweten?\nLeg uit het begrip scheppingsordeningen.\nWelke zijn de belangrijkste scheppingsordeningen?\nVerklaar de crisis van het natuurrecht.\nOnderzoek en bespreek de verschillende waardering van het natuurrecht en de scheppingsordeningen bij Abraham Kuyper, Karl Barth en Dietrich Bonhoeffer.\nWelke zijn de drie toepassingen van de wet in een christelijke samenleving?\nOp welke wijze is flexibiliteit de kracht van de Bijbelse wet?",
    "crumbs": [
      "<span class='chapter-number'>8</span>  <span class='chapter-title'>DE WET BLIJFT VAN KRACHT</span>"
    ]
  },
  {
    "objectID": "09dewaardenvolgenshetevangelie.html",
    "href": "09dewaardenvolgenshetevangelie.html",
    "title": "9  DE WAARDEN VOLGENS HET EVANGELIE",
    "section": "",
    "text": "9.1 Het evangelie van Jezus Christus\nDe geopenbaarde wet van God onthult, bevestigt en preciseert de waarden die met de schepping gegeven zijn en die we herkennen in het geweten. Het evangelie bevestigt dezelfde waarden en deugden als de wet, echter met dit verschil, dat de wet ons veroordeelt vanwege onze zonde, maar dat het evangelie ons vergeving belooft vanwege het offer van Christus. Christus heeft voor ons de vloek van de wet ontkracht, haar eisen vervuld en volmaakte gerechtigheid voor Zijn volk verworven. Tegelijk met ons te bevrijden van het oordeel van de wet, verandert Hij ook haar karakter door haar voor ons te transformeren in de wet van de vrijheid. De wet van de vrijheid bevestigt dezelfde waarden als de oorspronkelijke wet, maar we hoeven haar niet langer te vrezen als een vijandige macht die ons veroordeelt en straft. Integendeel wij hebben haar lief omdat we weten dat ze er voor ons bestwil is. We willen haar vrijwillig gehoorzamen om God te eren en om goed te doen aan onze naasten, en we betreuren elk moment waarop we haar niet hebben gerespecteerd en zullen respecteren.\nHet evangelie van Jezus Christus sloot aan bij de profetische boodschap van Johannes de Doper: het bekeert u, want het Koninkrijk der hemelen is nabij. Jezus en de apostelen bogen de boodschap van Johannes om tot het evangelie van het Koninkrijk van God en de Naam van Jezus (Mattheüs 4:23; 10.7; Handelingen 8.12). Het hele Nieuwe Testament is de ontplooiing van dit evangelie, waarvan we de ethische relevante in drie woorden kunnen samenvatten: bekering, vergeving en navolging.\n-Bekering; Altijd is bekering de uitnodiging van Gods kant het leven nogmaals en opnieuw te beginnen. In het Oude Testament is ze in de eerste plaats het opgeven en afzweren van de afgoden en terugkeer tot de God van de vaderen en tot Zijn verbond. In het Nieuwe Testament is ze het verzaken van de zonden en de vernieuwing van het leven en het denken door een nieuwe relatie met God, door het geloof in Jezus Christus waardoor de vruchten van de Geest voortgebracht kunnen worden (Mattheüs 3.8; Lukas 3.8; Rom.12.2; Gal.5.22).\n-Vergeving van zonde; De oudtestamentische beloften van vergeving van zonden en verzoening met God worden krachtig vervuld in het evangelie (Ex.34.7; Num.14.18; Lev. 4.26; 2Kr.7.14; Psalm 86.5; Jer. 31.34; 50.20; Jona 4.2; Micha.7.18; Rom. 5 10; 2C.5.19,20). Jezus Christus, de Zoon van God, die macht had zonden te vergeven, is het Lam van God dat de zonde van de wereld wegneemt (Mattheüs 9:6; Markus 2:10; Johannes 1:29, 36; Hebreeënbrief).\n-Navolging van Christus; Christenen zijn discipelen van de Here Jezus en hun levensstijl wordt bepaald door Zijn voorbeeld (Handelingen 9.1). De navolging van Christus is de navolging van Zijn kruis en Zijn opstanding: Als iemand achter Hem aan wil komen, laat hij dan zichzelf verloochenen, zijn kruis opnemen en Hem volgen. Want ieder die zijn leven zal willen behouden, zal het verliezen, maar ieder die zijn leven verliest omwille van Christus, zal het vinden. Want wat zal het een mens baten als hij de hele wereld wint en zijn eigen ziel verliest? Of wat zal een mens voor zijn ziel geven? (Mattheüs 16:24-26; zie Mattheüs 10:10:38; Lukas 14:27). In de theologie van Paulus is de navolging van Christus een belangrijk pedagogisch principe. De apostel spoort de gelovigen aan: wees mijn navolgers, zoals ik ook Christus navolg (1Co.11.1; zie 1Cor.4.16; Ef.5.1; Fil.3.17; 1Thes.1.6; 2.14; Hebr. 6.12). In de praktijk van het leven betekent de navolging van Christus en de apostelen zelfverloochening, afzien van eigenbelang en toewijding van het hele leven, van de wil, het verstand, de gevoelens, het lichaam en zelfs de hartstochten aan Christus en Zijn kerk.",
    "crumbs": [
      "<span class='chapter-number'>9</span>  <span class='chapter-title'>DE WAARDEN VOLGENS HET EVANGELIE</span>"
    ]
  },
  {
    "objectID": "09dewaardenvolgenshetevangelie.html#de-bergrede",
    "href": "09dewaardenvolgenshetevangelie.html#de-bergrede",
    "title": "9  DE WAARDEN VOLGENS HET EVANGELIE",
    "section": "9.2 De Bergrede",
    "text": "9.2 De Bergrede\nHet evangelie als boodschap van bekering, vergeving van zonde en navolging van Christus wordt in geconcentreerde vorm aangetroffen in de Bergrede, de eerste van de vijf toespraken van Jezus die structuur geven aan het evangelie van Mattheüs (Mattheüs 5-7). De Bergrede is één van de indrukwekkendste teksten ooit geschreven. De inhoud en de stijl bepalen haar buitengewone autoriteit. Ze is een krachtige boodschap die door de zaligsprekingen van Mattheüs 5.1-12 de menigten van mensen die Jezus navolgen aanspreekt als discipelen, en hen vervolgens een vernieuwde ethiek geeft door toewijding aan haar waarden en deugden aan te bevelen. Deze nieuwe ethiek is de hogere gerechtigheid waarover de Here Jezus spreekt in Mattheüs 5.20 en 48 en die Hij oplegt aan Zijn discipelen in de vorm van het gebod van dubbele liefde uit Mattheüs 22:37-40: de Here, onze God, lief te hebben met heel ons hart en met heel onze ziel en met geheel ons verstand (Mattheüs 22.37).\nMat. 5.1 zegt nadrukkelijk dat Jezus, toen Hij de berg opging, de menigte zag, waarnam, in het oog nam. Het zijn dezelfde menigten als die van Matt. 4.23, toen Hij hun het Evangelie van het Koninkrijk predikte en hun ziekten en aandoeningen genas. In Mat. 9.36 zijn de condities van deze menigte het motief van Zijn diepe medelijden, omdat Hij ze ziet als schapen zonder herder, waardeloos, hulpeloos en verstrooid. Later is hetzelfde mededogen de reden voor de vermenigvuldiging van de broden (Matt. 14:14-15; 15:32).\nAls Jezus de berg bestijgt om Zijn rede te houden, komen Zijn discipelen naar Hem toe. Ze maken deel uit van dezelfde sociale klasse als de menigten, en tegelijkertijd zijn ze de voorhoede van Jezus’ geestelijke Koninkrijk. De scharen moeten worden wat de discipelen al zijn: discipelen. Hoewel Jezus Zijn discipelen aanspreekt, is het duidelijk dat hij door hen heen de menigte toespreekt. In het laatste vers van de Bergrede blijkt het dat Mattheüs geen belangstelling heeft voor het effect van de rede op de discipelen, maar wel voor de reactie van het volk, dat zich verwondert over Jezus’ leer (Mattheüs 7.28,29).",
    "crumbs": [
      "<span class='chapter-number'>9</span>  <span class='chapter-title'>DE WAARDEN VOLGENS HET EVANGELIE</span>"
    ]
  },
  {
    "objectID": "09dewaardenvolgenshetevangelie.html#belofte-of-verplichting",
    "href": "09dewaardenvolgenshetevangelie.html#belofte-of-verplichting",
    "title": "9  DE WAARDEN VOLGENS HET EVANGELIE",
    "section": "9.3 Belofte of verplichting",
    "text": "9.3 Belofte of verplichting\nEen belangrijke vraag bij de Bergrede is of ze in essentie evangelie (belofte) of moraal (wet) is. En als ze in wezen belofte (evangelie) is, hoe belangrijk zijn dan haar morele aansporingen? Zijn het slechts pedagogische uitdagingen om het hart van de zondaren te breken door een scherpe interpretatie van de wet en hen zodoende open te stellen voor het evangelie? Andersom, als de Bergrede in wezen wet is, welke plaats neemt ze dan in het evangelie in? Deze vragen stellen opnieuw één van de kernvragen van de christelijke theologie aan de orde, die van de verhouding van wet en evangelie, een vraag die bepalend is voor de ethiek.\nWet en evangelie hebben een verschillende bediening, maar ze bevestigen dezelfde waarden. De wet eist en veroordeelt, het evangelie belooft en vergeeft. In werkelijkheid vullen wet en evangelie elkaar aan, omdat beide hetzelfde doel hebben: een nieuwe relatie met God, een relatie van liefde en gehoorzaamheid. De wet is machteloos zonder het evangelie en het evangelie is zonder betekenis als er geen wet is. Waar de belofte van vergeving van zonden wordt gepredikt, wordt ook de vraag van gehoorzaamheid aan God aan de orde gesteld. Waar gehoorzaamheid wordt gepredikt, moet ook over vergeving worden gesproken Het Evangelie van het Koninkrijk\nWij verdedigen de gedachte dat de wet en het evangelie in de Bergrede een nieuwe eenheid vormen. De rede is een integraal onderdeel van het Mattheüsevangelie, een uitwerking van de boodschap van Jezus, die dezelfde was als die van Johannes de Doper en later van de discipelen: bekeert u, want het Koninkrijk der hemelen is nabij. Deze boodschap is het Evangelie van het Koninkrijk, naar zijn vorm een blijde boodschap, naar zijn inhoud een belofte van het Koninkrijk, naar zijn essentie een profetische proclamatie die onderwerping aan dit Koninkrijk en zijn hoge gerechtigheid eist (Mattheüs 4.23; 9.35; 10.7; 6.33; 5.20). Een dynamische boodschap die als kracht van God zelf de verandering (bekering) bewerkstelligt die zij eist en afdwingt (Rom. 1.16). Een boodschap die geloof wekt in haar zegeningen en beloften, die onderwerping aan haar gezag bewerkstelligt en die door dit alles een nieuwe ethiek ontwerpt, die zich onderscheidt door honger en dorst naar gerechtigheid, het dubbele verlangen om rechtvaardig te zijn en gerechtigheid te doen (Matt. 5.6) en een evangelische aansporing tot volmaaktheid is (Mattheüs 5.48).",
    "crumbs": [
      "<span class='chapter-number'>9</span>  <span class='chapter-title'>DE WAARDEN VOLGENS HET EVANGELIE</span>"
    ]
  },
  {
    "objectID": "09dewaardenvolgenshetevangelie.html#oefeningen",
    "href": "09dewaardenvolgenshetevangelie.html#oefeningen",
    "title": "9  DE WAARDEN VOLGENS HET EVANGELIE",
    "section": "9.4 Oefeningen",
    "text": "9.4 Oefeningen\n\nMet welke drie begrippen kunnen we de ethische implicatie van het evangelie samenvatten?\nWelke betekenissen heeft bekering?\nWat is de pedagogiek van de Bergrede; m.a.w., hoe worden de scharen aangesproken?\nOp welke wijze komt de kwestie van wet en evangelie in de Bergrede aan de orde?\nLeg uit dat de Bergrede beide is: a) het evangelie van het Koninkrijk en b) de ethiek van het Koninkrijk.",
    "crumbs": [
      "<span class='chapter-number'>9</span>  <span class='chapter-title'>DE WAARDEN VOLGENS HET EVANGELIE</span>"
    ]
  },
  {
    "objectID": "10devolmaaktheidvandediscipelen.html",
    "href": "10devolmaaktheidvandediscipelen.html",
    "title": "10  DE VOLMAAKTHEID VAN DE DISCIPELEN",
    "section": "",
    "text": "10.1 De bERGREDE\nWaarden zijn morele kwaliteiten en principes die we altijd moeten verdedigen. Ze maken deel uit van de schepping van de mens, worden onthuld en bevestigd door de wet van God, door het evangelie van Jezus Christus en door de wijsheid, die van de Heilige Geest is. Het evangelie is de boodschap van Johannes de Doper, herhaald door Jezus en de apostelen, van «Bekeert u, want het Koninkrijk der hemelen is nabij». Een boodschap die komst van het Koninkrijk van God aankondigt, met al zijn geestelijke, morele en praktische weldaden, als vergeving van zonde en eeuwig leven. Een boodschap die vraagt ​​om bekering en geloof en die vorm krijgen in de navolging van Christus. Het evangelie concentreert zich in de Bergrede, de eerste van de vijf redes van Jezus die de structuur van het evangelie van Mattheüs bepalen (Matteüs 5-7).\nDe Bergrede is de samenvatting en concentratie van het evangelie van het Koninkrijk dat Jezus onderwijst (Matteüs 4:23). De belofte van het Koninkrijk is onvoorwaardelijk; zij sluit iedere hoorder in en niemand wordt uitgesloten. In de eerste plaats geldt ze de menigte van verarmde en geestelijk verwaarloosde mensen van Jezus’ tijd en van alle tijden: de armen van geest, mensen die hongeren en dorsten naar gerechtigheid en die vervolgd worden om wille van de gerechtigheid (Matt. 5.3,10; 9.36). Vervolgens geldt ze iedereen die door de woorden van Jezus zijn geestelijke armoede, zijn honger en dorst naar gerechtigheid ervaart en aanvaardt. Op deze wijze onderwijst de Bergrede een vernieuwde ethiek die de Bijbelse waarden opnieuw en scherper formuleert en die van de discipelen een hogere toewijding vraagt. Een ethiek die de volmaaktheid van God tot voorbeeld heeft en haar climax vindt in de liefde voor de vijand (Matteüs 5.44).",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "10devolmaaktheidvandediscipelen.html#volmaaktheid-als-belofte",
    "href": "10devolmaaktheidvandediscipelen.html#volmaaktheid-als-belofte",
    "title": "10  DE VOLMAAKTHEID VAN DE DISCIPELEN",
    "section": "10.2 Volmaaktheid als belofte",
    "text": "10.2 Volmaaktheid als belofte\nDe volmaaktheid die de Bergrede belooft en tegelijk vraagt is deel van de verlossing die door het Evangelie geschonken wordt. Hoewel ze onmisbaar is om het Koninkrijk der hemelen binnen te gaan, is ze geen voorwaarde (Matteüs 5.20). De morele aansporingen tot volmaaktheid zijn evangelische instructies, onderdeel van dezelfde kracht van God die de menigte van mensen die de wet niet kent tot discipelen van de Here maakt (Johannes 7.49). Ze zijn geen wet die eist en veroordeelt, noch een moreel systeem dat gedrag eist en verwerpt, maar eerder uitnodigingen om het voorbeeld van de Meester te volgen. Het aanvaarden van deze uitnodiging is het doen van de woorden van Jezus. Het niet doen van Zijn woorden betekent het weigeren en opgeven van het discipelschap. Wie naar de woorden van Jezus luistert en ze doet, is een wijs mens; wie niet luistert en ze niet doet, is een dwaas die zijn huis bouwt op het zand (Matteüs 7:24-29).",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "10devolmaaktheidvandediscipelen.html#een-geestelijke-uitdaging",
    "href": "10devolmaaktheidvandediscipelen.html#een-geestelijke-uitdaging",
    "title": "10  DE VOLMAAKTHEID VAN DE DISCIPELEN",
    "section": "10.3 Een geestelijke uitdaging",
    "text": "10.3 Een geestelijke uitdaging\nDe volmaaktheid die Jezus leert in de Bergrede is niet moreel, maar geestelijk, naar Zijn eigen voorbeeld. Ze is niet kwantitatief, maar kwalitatief; niet het aantal goede daden telt, maar de motivatie achter alle daden. De volmaaktheid van de discipelen is vrijwillig, volgens de wet van de vrijheid, want Jezus gebruikt geen enkele vorm van externe discipline (Jakobus 1.25). Ze is meer een uitdaging dan een werkelijkheid; ze krijgt vorm in de bekering waardoor de discipelen levenslang belijden en ervaren dat ze de ware volmaaktheid niet op eigen kracht kunnen bereiken.\nDe Bergrede ontkent niet de geldigheid van de morele wetten en minacht ze ook niet. Integendeel, de getrouwe en praktische vervulling van de morele wet, uitgelegd als een navolging van Christus en volgens de wil van zijn Vader, heeft geestelijke waarde (Matt. 5.17-20). De discipelen zijn niet alleen het zout en het licht van de wereld vanwege de gerechtigheid die zij ontvangen, maar ook vanwege de gerechtigheid die zij beoefenen (Matt. 7:20). Daardoor laten zij zien dat zij kinderen van de Vader zijn (Matt. 5:16).",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "10devolmaaktheidvandediscipelen.html#een-praktische-uitdaging",
    "href": "10devolmaaktheidvandediscipelen.html#een-praktische-uitdaging",
    "title": "10  DE VOLMAAKTHEID VAN DE DISCIPELEN",
    "section": "10.4 Een praktische uitdaging",
    "text": "10.4 Een praktische uitdaging\nHet blijkt dat de volmaaktheid van de discipelen geestelijk is, maar niet utopisch, bovenmenselijk of extremistisch. Door haar diepe menselijkheid is zij een positieve uitdaging die overeenkomt met de hoogste en diepste behoeften en noden van de individuele mensen en van de samenleving, in de geschiedenis en van alle culturen. Discipelen hoeven geen supermensen of zelfs engelen te zijn, maar discipelen, mensen die leren van hun Meester, die hen onderwijst aangaande hun persoonlijke en publieke relaties, de zuiverheid van het huwelijk en het geweten. Jezus spreekt met de discipelen over eedzwering en wraakoefening, over het oordelen en beoordelen van anderen, hoe ze behoren te offeren, te bidden en te vasten, te leven in het vertrouwen op God, te midden van de dagelijkse beslommeringen (Mattheüs 5.21-7.11).\nDe waarden zoals de Bergrede ze onderwijst zijn de elementen van een nieuwe levensstijl en van praktische uitdagingen, die met optimisme en realisme moeten worden aanvaard in moeilijke situaties en complexe structuren. Ze moedigen ons aan tot navolging van Christus, van Hem te leren als discipelen. Daarbij geldt de belofte dat waar het Evangelie van het Koninkrijk een terugkeer naar God bewerkstelligt, het ook leidt tot morele vernieuwing.",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "10devolmaaktheidvandediscipelen.html#oefeningen",
    "href": "10devolmaaktheidvandediscipelen.html#oefeningen",
    "title": "10  DE VOLMAAKTHEID VAN DE DISCIPELEN",
    "section": "10.5 Oefeningen",
    "text": "10.5 Oefeningen\n\nDefinieer nogmaals de waarden.\nDefinieer het evangelie.\nOp welke wijze is het Evangelie van het Koninkrijk een onvoorwaardelijke belofte?\nWie worden als eersten aangesproken door het Evangelie van het Koninkrijk?\nHoe gelden de zaligsprekingen ook mensen die niet maatschappelijk of economisch arm zijn, politiek machteloos en rechteloos?\nVerklaar dat de volmaaktheid van de discipelen geen voorwaarde is om het Koninkrijk van God binnen te gaan en toch noodzakelijk.\nVerklaar de relatie tussen de volmaaktheid en de navolging.\nVerklaar dat de volmaaktheid niet moreel is maar geestelijk, niet kwantitatief, maar kwalitatief. Meer uitdaging dan werkelijkheid.\nVerklaar dat de volmaaktheid vorm krijgt in de bekering.\nWat is de geestelijke waarde van de morele en praktische handhaving van de ethiek van de Bergrede?\nVerklaar dat de volmaaktheid van de discipelen een positieve uitdaging is.\nWat zijn de thema’s die Jezus onderwijst in de Bergrede?\nVerklaar de relatie tussen geestelijke en morele vernieuwing.",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "10devolmaaktheidvandediscipelen.html#oefeningen-bij-het-schema",
    "href": "10devolmaaktheidvandediscipelen.html#oefeningen-bij-het-schema",
    "title": "10  DE VOLMAAKTHEID VAN DE DISCIPELEN",
    "section": "10.6 Oefeningen bij het schema",
    "text": "10.6 Oefeningen bij het schema\n\nVerklaar de spanning tussen enerzijds het geestelijke gezag van de Bergrede, dat absoluut is, en anderzijds haar relatieve morele en praktische gezag.\nVerklaar het geestelijke gezag van de diverse delen van de Bergrede.\nVerklaar het paradoxale/contrasterende gezag van de diverse delen van de Bergrede.\nVerklaar het illustratieve, educatieve gezag van de diverse delen van de Bergrede.\nWat is de gouden regel en waar vinden we haar in de Bergrede?",
    "crumbs": [
      "<span class='chapter-number'>10</span>  <span class='chapter-title'>DE VOLMAAKTHEID VAN DE DISCIPELEN</span>"
    ]
  },
  {
    "objectID": "11deethiekvanhetkoninkrijk.html",
    "href": "11deethiekvanhetkoninkrijk.html",
    "title": "11  DE ETHIEK VAN HET KONINKRIJK",
    "section": "",
    "text": "11.1 De waardering van de Bergrede in de theologie\nIn de voorgaande hoofdstukken van Waarden en Verantwoordelijkheid hebben we de ethiek van het Koninkrijk, gelezen als deel van het evangelie van Koninkrijk en samengevat gevonden in de Bergrede van Matteüs 5-7. We stelden een geestelijk en tegelijkertijd realistisch begrip van deze ethiek voor: haar te verstaan als genade – een kracht van God tot behoud; volmaaktheid als belofte - en tegelijk als een praktische handleiding voor en een uitdaging tot een goed en zuiver leven. Een krachtige evangelische aansporing tot volmaaktheid.\nIn de katholieke traditie werd het belang van de ethiek van het Koninkrijk beperkt tot de geestelijkheid en het kloosterleven. Alleen gelovigen die voor het celibaat en voor het klooster kozen, zouden de hoge gerechtigheid waarvan Jezus spreekt in Mattheüs 5.20 kunnen vervullen, door middel van de drie belangrijke geloftes: armoede, kuisheid en gehoorzaamheid. Dit ascetische begrip van de ethiek van het Koninkrijk leidt tot twee soorten christenen, geestelijken en leken, beide groepen met een verschillend moreel niveau.\nHet historische protestantisme twijfelt eveneens aan de praktische toepassing van de Bergrede in het dagelijks leven en wel vanwege zijn pessimistisch begrip van de heiliging. Vanwege zijn even pessimistische ecclesiologie (kerkleer) twijfelt het ook aan de mogelijkheid de waarden van de Bergrede in praktijk te brengen in de christelijke gemeente. Het verwacht dat de ethiek van de Bergrede pas aan het einde van de tijden, met het herstel van alle dingen, tot volledige ontplooiing zal komen. Het gevolg van dit scepticisme is een zekere morele onverschilligheid, met zelfs de rechtvaardiging van onrechtvaardige en onderdrukkende structuren. Als machtskerk met een imperiale theologie legitimeerde het protestantisme veelal de autocratische en onderdrukkende machtsstructuren, aanvalsoorlogen, uitbuiting van arbeiders, kolonialisme en slavernij. Kerkelijke kritiek op deze structuren was eeuwenlang een uitzondering.\nDe afwachtende houding van het historische protestantisme ten opzichte van de Bergrede wordt gedeeltelijk gecorrigeerd door de gedachte dat de rede een intensivering is van de morele wet, die schuldig spreekt en veroordeelt in naam van de hogere gerechtigheid, om het bewustzijn van zonde te verdiepen. Volgens dit pedagogische begrip van de rede, onderwijst Jezus geen praktische ethiek, maar eerder een volmaaktheid die niemand kan bereiken. Door de Bergrede zou Hij de oproep tot bekering en geloof in Hemzelf als de personificatie van hogere gerechtigheid bekrachtigen.",
    "crumbs": [
      "<span class='chapter-number'>11</span>  <span class='chapter-title'>DE ETHIEK VAN HET KONINKRIJK</span>"
    ]
  },
  {
    "objectID": "11deethiekvanhetkoninkrijk.html#het-radicale-begrip-van-de-bergrede",
    "href": "11deethiekvanhetkoninkrijk.html#het-radicale-begrip-van-de-bergrede",
    "title": "11  DE ETHIEK VAN HET KONINKRIJK",
    "section": "11.2 Het radicale begrip van de Bergrede",
    "text": "11.2 Het radicale begrip van de Bergrede\nEr zijn andere, meer optimistische stromingen, die wel een praktisch begrip van de Bergrede verdedigen, in de zin van persoonlijke volmaaktheid en morele en vervolgens ook praktische verbetering van de wereld. Voorbeelden van dit praktische begrip van de Bergrede zijn:\n\nHet radicaal en utopisch christendom (anabaptisme, mennonisme, quakers, tolstoïsme, social-gospel, bevrijdingstheologie) heeft door de eeuwen heen een theologie van de armen verdedigd, pacifistisch en anti-gouvernementeel, met kritiek op de machtige en rijke staats- en volkskerken. De radicalen begrepen de Bergrede als een politiek en sociaal programma en zagen de kerk als een Gideonsbende om het Koninkrijk in de geschiedenis, als heilige gemeenschap, te verwezenlijken. Vrijwel alle vormen van radicalisme hebben vroeger of later hun principes gecorrumpeerd en verloochend, en hun aanhangers teleurgesteld.\n\n-De liberale theologie van de XIX eeuw baseerde op de Bergrede haar moralistische begrip van het christendom. Zij leerde dat het Koninkrijk der Hemelen bestaat uit de geleidelijke en progressieve verwezenlijking van vrede en gerechtigheid in deze wereld. Ieder die meewerkt deze vrede en gerechtigheid tot stand te brengen, of hij nu christenen of ongelovig is, is burger van het Koninkrijk. Echter, in de liberale theologie worden de beloften volledig geabsorbeerd door de wet, het evangelie door de ethiek. Ze brengt zo mogelijk alle delen van de Schrift in harmonie met dit moralisme en elimineert wat niet in harmonie gebracht kan worden.\n\nRadicalisme en liberalisme gaan veelal in elkaar over, zoals aan het begin van de XXI eeuw ook weer blijkt in het christelijke ecologisme, met zijn groene evangelie en groene catechismus.",
    "crumbs": [
      "<span class='chapter-number'>11</span>  <span class='chapter-title'>DE ETHIEK VAN HET KONINKRIJK</span>"
    ]
  },
  {
    "objectID": "11deethiekvanhetkoninkrijk.html#de-evangelicalen-en-hun-begrip-van-de-bergrede",
    "href": "11deethiekvanhetkoninkrijk.html#de-evangelicalen-en-hun-begrip-van-de-bergrede",
    "title": "11  DE ETHIEK VAN HET KONINKRIJK",
    "section": "11.3 De evangelicalen en hun begrip van de Bergrede",
    "text": "11.3 De evangelicalen en hun begrip van de Bergrede\nEen derde trend, de meest voorkomende in het huidige mondiale protestantisme, combineert elementen van de geestelijke interpretatie van het klassieke protestantisme met elementen van het radicale christendom. De evangelischen erkennen dat het Koninkrijk der Hemelen een eschatologische werkelijkheid is en dat de waarden van het Koninkrijk geestelijk zijn, maar zij willen ook de morele en praktische betekenis die de Bergrede ongetwijfeld heeft, gestand doen. Voor de evangelischen is de ethiek van de Bergrede een tussentijdse ethiek, een geheel van morele voorschriften die als leidraad dienen voor de tijd tussen het de opstanding van Christus en het eschaton (einde der tijden). De ethiek van de Bergrede heeft daarbij geen algemene geldigheid, want zij geldt slechts de discipelen van Christus. Het is het ethische programma voor de kerk, zoals Jezus haar wilde, een contrastgemeenschap.\nDe evangelische interpretatie van de Bergrede is de meest evenwichtige maar heeft toch twee bezwaren: (1) door de Bergrede als een uitzonderlijke ethiek te begrijpen scheidt zij haar van het evangelie, (2) en moedigt zij het morele elitarisme van christenen aan, wat altijd obstakel is voor het begrip van het evangelie als een belofte van verlossing voor zondaren. Christenen behoren niet te denken in termen van wij en zij.",
    "crumbs": [
      "<span class='chapter-number'>11</span>  <span class='chapter-title'>DE ETHIEK VAN HET KONINKRIJK</span>"
    ]
  },
  {
    "objectID": "11deethiekvanhetkoninkrijk.html#herhaling",
    "href": "11deethiekvanhetkoninkrijk.html#herhaling",
    "title": "11  DE ETHIEK VAN HET KONINKRIJK",
    "section": "11.4 Herhaling",
    "text": "11.4 Herhaling\nWe herhalen in het kort ons dubbele begrip van de Bergrede: als evangelie en als ethiek van het Koninkrijk. Als evangelie van het Koninkrijk is zij kracht van God tot zaligheid. Zij oefent macht uit door ongelovigen tot discipelen te maken. De ethiek van de Bergrede is de boodschap van een hogere gerechtigheid. De geestelijke, morele en praktische uitdaging de wil van de Vader te volbrengen, door de navolging van Christus, in de vorm gehoorzaamheid en geloof, in de weg van kruis en opstanding. Met deze aantekening dat het moralisme van de Bergrede ook evangelie is, omdat het de honger en dorst naar gerechtigheid doet ontwaken en herleven en belooft te verzadigen. Omdat het een krachtige aansporing tot navolging en volmaaktheid is. De historische ervaring bewijst dat geen enkele christelijke stroming, traditie of belijdenis zich de Bergrede volledig heeft kunnen toe-eigenen. Haar evangelische ethiek gaat altijd het morele vermogen van de mens te boven.",
    "crumbs": [
      "<span class='chapter-number'>11</span>  <span class='chapter-title'>DE ETHIEK VAN HET KONINKRIJK</span>"
    ]
  },
  {
    "objectID": "11deethiekvanhetkoninkrijk.html#oefeningen",
    "href": "11deethiekvanhetkoninkrijk.html#oefeningen",
    "title": "11  DE ETHIEK VAN HET KONINKRIJK",
    "section": "11.5 Oefeningen",
    "text": "11.5 Oefeningen\n\nHoe waardeert het katholicisme de ethiek van de Bergrede?\nEn het historische protestantisme?\nEn welke gevolgen?\nWelke pedagogische betekenis geeft het historische protestantisme aan de Bergrede?\nHoe waarderen de radicale stromingen de Bergrede?\nEn de liberalen/modernisten?\nEn de evangelicalen?\nVerklaar het begrip contrastgemeenschap.\nWelke zijn de bezwaren van de evangelicale waardering van de Bergrede?\nWat is het dubbele begrip van de Bergrede dat verdedigd wordt?",
    "crumbs": [
      "<span class='chapter-number'>11</span>  <span class='chapter-title'>DE ETHIEK VAN HET KONINKRIJK</span>"
    ]
  },
  {
    "objectID": "12wijsheidalsverantwoordelijkleven.html",
    "href": "12wijsheidalsverantwoordelijkleven.html",
    "title": "12  wijsheid als verantwoordelijk leven",
    "section": "",
    "text": "12.1 Wijsheid in het Oude Testament\nDe christelijke ethiek stelt de vraag hoe de mens als schepsel van God, maar gevallen in zonde en daarom voorwerp van Gods toorn èn genade, een verantwoordelijk leven kan leiden. Welke ruimte hebben we tussen de wet die ons veroordeelt en het evangelie dat ons vrijspreekt? Tussen de hoge gerechtigheid die Christus onderwijst in de Bergrede d.m.v. Zijn voorbeeld en uitnodiging tot navolging, en het praktische realisme van de lage gerechtigheid van het leven van iedere dag? We zagen reeds dat de Bijbel ons inderdaad een ruimte voor het goede leven en de moraal aanwijst. Het is de wijsheid. a) We ontmoetten de wijsheid reeds als het Bijbelse begrip voor de ethiek. b) Ook kwamen we haar tegen als één van de eerste en hoogste waarden. c) Nu zullen we de gedachte uitwerken dat zij een geestelijke en morele ruimte schept tussen de wet en het evangelie. Een ruimte die voorwaarde is voor een geestelijk en moreel verantwoordelijk leven.\nDe Wijsheid wordt in het Oude Testament gedefinieerd door de vreze des Heren (Spreuken 1.7*; 9.10; Psalm 111.10). Het is het vermogen om moreel goed en zuiver te leven, door het kwaad te vermijden, het goede te kiezen en de juiste beslissingen te nemen. Door de morele en praktische uitdagingen van het leven aan te kunnen. Bijbelse wijsheid is weten, door intuïtie en ervaring, door opvoeding en cultuur, door scholing en tucht, hoe je goed kunt leven, in de relatie met God, met je naaste en met jezelf.\nSpreuken 1.1-7 biedt een begrip van de Bijbelse wijsheid door middel van een stereometrie van verschillende perspectieven. Wijsheid is het vermogen wijsheid in haar verschillende vormen te onderscheiden, te begrijpen, te verwerven en te delen (2, 3). Wat wordt gecommuniceerd is een traditie van wijsheid. De aangesprokenen zijn in de eerste plaats de wijzen zelf (5) maar ook worden jongeren en onvolwassenen uitgedaagd (4). De wijze gebruikt zijn wijsheid om te onderwijzen en zo ontstaat er een pedagogische relatie tussen generaties (6). De climax van de passage verschijnt aan het eind in 1.7, waar ons gezegd wordt dat het begin, de oorsprong, het oriëntatiepunt van de fundamentele kennis (begrepen als wijsheid) de vreze des Heren is (zie 9:10; Job 28.28; Psalm 111.10; Pred. 12.13). Het blijkt dus dat het Bijbelse begrip van wijsheid niet antropocentrisch is, maar theocentrisch. Het is een moment van geloof dat de ethiek bepaalt, omdat de vreze des Heren bestaat uit het haten van het kwaad, hoogmoed, trots, boze wandel en gedraai (Spr. 8.13).",
    "crumbs": [
      "<span class='chapter-number'>12</span>  <span class='chapter-title'>wijsheid als verantwoordelijk leven</span>"
    ]
  },
  {
    "objectID": "12wijsheidalsverantwoordelijkleven.html#het-spreukenboek",
    "href": "12wijsheidalsverantwoordelijkleven.html#het-spreukenboek",
    "title": "12  wijsheid als verantwoordelijk leven",
    "section": "12.2 Het Spreukenboek",
    "text": "12.2 Het Spreukenboek\nVervolgens bevestigt het boek Spreuken – het belangrijkste wijsheidsboek van de Bijbel – de waarden en scheppingsordeningen die we in eerdere hoofdstukken al hebben opgesomd en gedefinieerd. De wijsheid in Spreuken wijsheid is pedagogisch. Het boek onderwijst expliciet Bijbelse waarden en deugden in de vorm van wijze raad van ouders en leraren. Het is optimistisch aangaande de morele en spirituele kracht van deze raad om het gedrag van mensen te sturen en te corrigeren, geduldig en begripvol tegenover de jongeren en onvolwassenen die zijn leer waarderen, maar ongeduldig en vijandig tegenover de dwaasheid van de dwazen die het verachten.",
    "crumbs": [
      "<span class='chapter-number'>12</span>  <span class='chapter-title'>wijsheid als verantwoordelijk leven</span>"
    ]
  },
  {
    "objectID": "12wijsheidalsverantwoordelijkleven.html#de-waarden-in-spreuken",
    "href": "12wijsheidalsverantwoordelijkleven.html#de-waarden-in-spreuken",
    "title": "12  wijsheid als verantwoordelijk leven",
    "section": "12.3 De waarden in Spreuken",
    "text": "12.3 De waarden in Spreuken\n1. GERECHTIGHEID\nOp het pad der gerechtigheid is leven, maar de weg der zonde voert ten dode. (Spr. 12.28) 2. WIJSHEID Het begin van de wijsheid is de vreze des Heren (9.10) 3. MOED De goddeloze gaat op de vlucht, zonder dat iemand vervolgt, maar de rechtvaardige voelt zich veilig als een jonge leeuw. (28.1) 4. MATIGHEID … en zet u het mes op de keel, als u een gulzig mens bent. (23.2) 5. GELOOF/VERTROUWEN Op haar vertrouwt het hart van haar man, het zal hem aan voordeel niet ontbreken. (31.11) 6. HOOP De verwachting der rechtvaardigen is vreugde, maar de hoop der goddelozen gaat teniet. (10.28) 7. LIEFDE, BARM-HARTIGHEID Haat verwekt gekrakeel, maar liefde bedekt alle overtredingen. (10.12) Beter een schotel groente waar liefde heerst, dan een gemeste os en haat daarbij. (15.17) 8. Goedheid Wie gerechtigheid en liefde najaagt, vindt leven, gerechtigheid en eer. (21.21) 9. Vrede Bedrog is in het hart van wie kwaad smeden, maar voor wie tot vrede raden is er vreugde. (12.20) 10. Bescheidenheid/ootmoed De vreze des HEREN voedt op tot wijsheid, en ootmoed gaat vooraf aan de eer. (15.33) 11. Reinheid/zuiverheid Reeds een knaap laat zich door zijn handelingen kennen, of zijn doen zuiver is en recht. (20.11) 12. Verantwoor-delijkheid Een koning die de geringen naar waarheid richt, diens troon staat voor eeuwig vast. (29.14) 13. Vrijheid Doe dan toch dit, mijn zoon, en red u, want u bent in de greep van uw naaste gekomen: ga, klamp uw naaste aan en bestorm hem. (6.3) 14. Eerbied Zoals wie een steen in een slinger vastbindt, zo is hij, die een dwaas eer geeft. (26.8) 15. Beraden De weg van de dwaas is recht in zijn ogen, maar wie naar raad luistert, is wijs. (12:15) 16. Eerlijkheid (waarheid) Beter een arme die in oprechtheid wandelt, dan iemand die verkeerde wegen gaat, al is hij rijk. (28.6) 17. IJver Ik heb lief wie mij liefhebben, wie mij ijverig zoeken, zullen mij vinden. (8.17) 18. Geduld Door lankmoedigheid wordt de machtige vermurwd, een zachte tong verbreekt beenderen. (25.15) 19. Dankbaarheid Rijkdom brengt veel vrienden aan, maar een arme wordt door zijn vriend verlaten. (19.4) 20. Verstandigheid Vertrouw op de HERE met uw ganse hart en steun op uw eigen inzicht niet. (3.5) 21. Kuisheid Waarom zoudt gij dan, mijn zoon, afdwalen naar een vreemde, de boezem van een onbekende omarmen? (5:20) 22. Meer waarden?",
    "crumbs": [
      "<span class='chapter-number'>12</span>  <span class='chapter-title'>wijsheid als verantwoordelijk leven</span>"
    ]
  },
  {
    "objectID": "12wijsheidalsverantwoordelijkleven.html#de-scheppingsordeningen-in-spreuken",
    "href": "12wijsheidalsverantwoordelijkleven.html#de-scheppingsordeningen-in-spreuken",
    "title": "12  wijsheid als verantwoordelijk leven",
    "section": "12.4 De scheppingsordeningen in Spreuken",
    "text": "12.4 De scheppingsordeningen in Spreuken\nHet recht van God, Zijn exclusieve Naam, Zijn heiligheid en Zijn wil. Mijn zoon, vrees de HERE en de koning, laat u niet in met oproermakers. (24.21) Het recht van de schepping (¿Op.11.18?)\nHet recht van het leven – menselijk, dierlijk, plantaardig leven. De rechtvaardige weet wat toekomt aan zijn vee, maar de barmhartigheid der goddelozen is wreed. (12.10) Het recht van het huwelijk – het is niet goed dat de mens alleen is. Wie een vrouw vond, heeft iets goeds gevonden en gunst van de HERE verworven. (18.22) Het recht van de voortplanting en het gezin – de mens wordt geboren in en wordt opgevoed in een gezin. De kroon der ouden zijn kindskinderen en de eer der kinderen zijn hun ouders. (17.6) Het recht van eigendom en patrimonium – huis, kleding, voeding, productiemiddelen. Zij houdt toezicht op de gang van haar huishouding, het brood der traagheid eet zij niet. (31.27) Het recht van de staat (de georganiseerde samenleving); de mens leeft in gemeenschappen die vertegenwoordigd worden door gevolmachtigde vertegenwoordigers: hoofden, vorsten, leiders, commandanten. Mijn zoon, vrees de HERE en de koning, laat u niet in met oproermakers. (24.21) Wie reinheid van hart bemint en wiens lippen vriendelijk zijn, de koning is zijn vriend. (22.11) Het recht van de economie; productie en consumptie zijn nooit geheel privé-eigendom en evenmin geheel collectief eigendom. Zij staat op, als het nog nacht is, zij geeft haar huis het voedsel, haar dienstmaagden haar deel. (31.15) Zint zij op een akker, dan verwerft zij die, van de verdienste van haar handen plant zij een wijngaard. (31.16) Het recht van de rechtspraak. Een koning die de geringen naar waarheid richt, diens troon staat voor eeuwig vast. (29.14) Het recht van rust. Indien gij u neerlegt, zult gij niet opschrikken, maar gij zult u neerleggen en uw slaap zal zoet zijn. (3.24)",
    "crumbs": [
      "<span class='chapter-number'>12</span>  <span class='chapter-title'>wijsheid als verantwoordelijk leven</span>"
    ]
  },
  {
    "objectID": "12wijsheidalsverantwoordelijkleven.html#oefeningen",
    "href": "12wijsheidalsverantwoordelijkleven.html#oefeningen",
    "title": "12  wijsheid als verantwoordelijk leven",
    "section": "12.5 Oefeningen",
    "text": "12.5 Oefeningen\n\nWelke zijn de drie betekenissen die de Bijbel geeft aan het begrip wijsheid?\nDoor welk principe wordt de wijsheid in het Oude Testament bepaald?\nWaarom wordt Spr. 1.1-7 een stereometrie genoemd?\nLeg uit dat de Bijbelse wijsheid niet antropocentrisch, maar theocentrisch is.\nLeg uit dat de Bijbelse wijsheid – dus de Bijbelse ethiek – pedagogisch is.\nWie zijn de wijzen en wie zijn de dwazen in Spreuken?",
    "crumbs": [
      "<span class='chapter-number'>12</span>  <span class='chapter-title'>wijsheid als verantwoordelijk leven</span>"
    ]
  },
  {
    "objectID": "13dewijsheidspedagogiekvanspreuken.html",
    "href": "13dewijsheidspedagogiekvanspreuken.html",
    "title": "13  DE WIJSHEIDPEDAGOGIEK VAN SPREUKEN",
    "section": "",
    "text": "13.1 Wijsheid is een geschenk van God\nMeestal onderscheiden we in de Bijbel twee verschillende wijzen waarop het Woord van God zich tot de mens richt: door de wet en door het evangelie. Echter, we moeten deze indeling aanvullen met een derde, even Bijbelse wijze van aanspreken, namelijk die van de wijsheid. Terwijl de wet ons veroordeelt vanwege onze zonde en het evangelie ons vergeving van zonden belooft vanwege het offer van Christus, biedt wijsheid ons een ruimte om moreel en geestelijk goed te leven, in de vreze des Heren.\nWijsheid is een integraal onderdeel van de hele Bijbel, zowel van het Oude als het Nieuwe Testament, maar concentreert zich in de wijsheidsboeken Spreuken en Prediker. In dit hoofdstuk vervolgen we de ethiek van Spreuken door enkele representatieve passages uit het boek samen te vatten.\nWijsheid in de Bijbel komt van God en is een geschenk van God. In Spreuken 8 wordt zij voorgesteld als een hemelse prinses (zie Spr. 1:20-33; 3:13-20; hfst. 9), een directe getuige van de oorsprong van alle dingen omdat zij in de schepping de Schepper vergezelde en bijstond met haar bekwaamheid en enthousiasme (22-36). Dus is zij een gepersonifieerde eigenschap van God, voorgesteld als een grande dame, wier naam we met een hoofdletter schrijven, die de publiciteit zoekt en waarheid en geloofwaardigheid biedt (7-8). Een speciale relatie heeft zij met de politieke heersers, die door haar macht uitoefenen (12-16). Aan het einde van het boek ontmoeten we haar als een deugdzame vrouw, die een projectie is van goddelijke Wijsheid in het dagelijkse leven (Spr.31:10-33).",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#de-instructies-van-vaders-moeders-en-leraren",
    "href": "13dewijsheidspedagogiekvanspreuken.html#de-instructies-van-vaders-moeders-en-leraren",
    "title": "13  DE WIJSHEIDPEDAGOGIEK VAN SPREUKEN",
    "section": "13.2 De instructies van vaders, moeders en leraren",
    "text": "13.2 De instructies van vaders, moeders en leraren\nDe Wijsheid in Spreuken inspireert ouders en leraren bij de opvoeding van hun kinderen, waarbij er geen principieel verschil is tussen de instructies van ouders en die van God – de Heilige Geest – in het geweten. Wat de Wijsheid onderwijst is haar eigen wijsheid, het vermogen om goed te leven in de praktijk van het leven, in de vreze des Heren door het respecteren van de waarden, het nastreven van deugden en zuivere motieven.",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#een-waarschuwing-spr.1.8-19",
    "href": "13dewijsheidspedagogiekvanspreuken.html#een-waarschuwing-spr.1.8-19",
    "title": "13  DE WIJSHEIDPEDAGOGIEK VAN SPREUKEN",
    "section": "13.3 Een waarschuwing (Spr.1.8-19)",
    "text": "13.3 Een waarschuwing (Spr.1.8-19)\nDe eerste ouderlijke instructie in het boek Spreuken - inderdaad, in naam van beide ouders (8) - weerspiegelt het wereldbeeld van de wijze mannen van Israël. De wereld is vol gevaren en de mens, vooral de jongere, staat bloot aan haar verleidingen. Het kwaad is misleidend, omdat het dingen belooft die het niet waar kan maken. Als iemand zich laat verleiden door het kwaad, is er geen weg terug.\nDe Wijsheid heeft geen behoefte het kwaad te wreken, of zelfs maar te straffen, omdat zij ervan overtuigd is dat het zijn eigen ondergang bewerkt. Zij is niet idealistisch, noch pessimistisch, maar realistisch. Het kwaad bestaat en de Wijsheid wapent zich ertegen en wijst op de negatieve gevolgen ervan. Het is de verantwoordelijkheid van ieder mens, vooral van jongeren, om afstand te houden tot het kwaad en niet het verkeerde pad op te gaan.",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#de-wijsheid-beschermt",
    "href": "13dewijsheidspedagogiekvanspreuken.html#de-wijsheid-beschermt",
    "title": "13  DE WIJSHEIDPEDAGOGIEK VAN SPREUKEN",
    "section": "13.4 De Wijsheid beschermt",
    "text": "13.4 De Wijsheid beschermt\nSpr.3.1-12 richt zich tot de jongere en moedigt hem aan, op een vriendelijke en hartelijke toon, de deugd te betrachten. Laat hem altijd afstand houden van het kwaad (7), laat hem altijd trouw en vriendelijk zijn, God vrezend (3.4.7). Laat hem nederig zijn, van ganser harte vertrouwen op de Here, Hem altijd raadplegen (5). Laat hem de tucht van de Here aanvaarden, want Hij tuchtigt degene die Hij liefheeft, zoals een vader zijn zoon tuchtigt (12). Laat hem zijn verplichtingen tegenover God nakomen (9). Hetzelfde vaderlijke vermaan geeft concrete voordelen: de jongere die gehoorzaam is, zal de gunst van God en de mensen krijgen en gezegend worden met vrede, gezondheid en voorspoed (2, 4,8,10).",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#vier-vaderlijke-vermaningen",
    "href": "13dewijsheidspedagogiekvanspreuken.html#vier-vaderlijke-vermaningen",
    "title": "13  DE WIJSHEIDPEDAGOGIEK VAN SPREUKEN",
    "section": "13.5 Vier vaderlijke vermaningen",
    "text": "13.5 Vier vaderlijke vermaningen\nSpr. 6.1-19 bestaat uit vier vermaningen tegen verschillende ondeugden in de vorm van een climax. De eerste twee beschrijven hoe men zichzelf te gronde richt door lichtvaardigheid en luiheid. De laatste twee gaan over de gemeenschap waarvan de orde - ingesteld door de Here - in gevaar gebracht wordt door onwaardige goddelozen.\n\nLichtzinnigheid (Spr. 6.1-5); De Wijsheid observeert het gevaar van lichtvaardige borgstelling voor een ander (zie Spr. 11.15; 17.18; 20.16).\nLuiheid (Spr.6.6-11); De luiaard is een trieste figuur, die bang is de kansen van het leven te benutten. Hij is asociaal en onverschillig. Er is geen toekomst voor hem, want hij vertrouwt niet op de Wijsheid. De verachting van Spreuken voor luiheid wordt samengevat in het bekende Ga tot de mier, gij luiaard, zie haar wegen en word wijs (Spr.6.6).\nOnwaardigheid (Spr.6.12-15); De onwaardige, de adam-belial manipuleert, lokt uit en brengt het kwaad voort. Zijn hart is de bron ervan, maar al zijn leden werken mee: zijn mond, zijn ogen, zijn voeten. De straf van de goddeloze is inherent aan zijn onwaardige leven.\nGruwelen; Zes afschuwelijke dingen haat de Here, maar het zijn er nog één meer en het zouden er nog wel veel meer kunnen zijn (zie voor de getalspreuken Spr. 30:18, 21, 29; Job 5:19; Ps. 62:12; Am. 1:3; 1:6; 1:8; 1:11;2:1; 2:4; 2:6; Jer. 3:14). De afschuwelijke dingen, de ondeugden, de waardeloosheid, die de Here haat zijn hoogmoed, leugen, geweld, boze opzet, valse getuigenis en tweedracht. We kunnen aan deze lijst toevoegen het bederf van hart (Spr.3 .32; 11.20), goddeloosheid en gebrek aan vroomheid (Spreuken 8.7; 15.8,9 26; 17.15; 21.27), bedrog en leugenachtigheid (Spreuken 11.1; 20.10,23; zie Spreuken 12.22; 16.5; Deut. 7.25-26; 12.31; 23.18; 22.5; 27.15).",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#instructies-aangaande-het-huwelijk",
    "href": "13dewijsheidspedagogiekvanspreuken.html#instructies-aangaande-het-huwelijk",
    "title": "13  DE WIJSHEIDPEDAGOGIEK VAN SPREUKEN",
    "section": "13.6 Instructies aangaande het huwelijk",
    "text": "13.6 Instructies aangaande het huwelijk\nIn Spreuken is de huwelijksrelatie type van alle gezonde, bevredigende en vruchtbare relaties. De deugdzame vrouw is de personificatie van wijsheid (31.10-31; 9.1-6), terwijl de vreemde vrouw de personificatie van dwaasheid is, of ze nu een prostituee is of de vrouw van een andere man (5; 6.20-7.27; 9.13-18). Tegelijk moeten we de teksten over het huwelijk en de relatie tussen man vrouw letterlijk lezen: als advies van de wijzen aan de jongeren.\nSpreuken, net als heel het Oude Testament en vooral het boek Hooglied van Salomo, bevestigt de erotiek en markeert de ruimte ervan binnen het huwelijk, dat een monogame, intieme en bevredigende relatie is, zelfs zonder dat de de voortplanting genoemd wordt (5.15-20). Erotiek buiten het huwelijk is gevaarlijk en destructief (Spr.5.3-14; 6.20-35; 7.1-27). Vanzelf kunnen we de vermaningen ook omgekeerd toepassen. De overspelige vrouw wordt dan de overspelige man, de onrijpe jonge man de onrijpe jonge vrouw (7.7) en de deugdzame vrouw de deugdzame man (31), zodat ook huwelijkstrouw wederzijds wordt, toch is het perspectief meer mannelijk dan vrouwelijk.\nVan belang is voor onze tijd dat Spreuken geen andere seksualiteit dan die tussen man en vrouw in een monogame relatie. Verleiding is de gevaarlijke gedachte dat gestolen water zoet is, en in het geheim gegeten brood smakelijk (9.17; 7.10-27), maar misschien is overspel nog gevaarlijker dan prostitutie. Spreuken erkent de wraakgevoelens van de bedrogen echtgenoot (6.26-35).",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#zuiverheid-van-motieven",
    "href": "13dewijsheidspedagogiekvanspreuken.html#zuiverheid-van-motieven",
    "title": "13  DE WIJSHEIDPEDAGOGIEK VAN SPREUKEN",
    "section": "13.7 Zuiverheid van motieven",
    "text": "13.7 Zuiverheid van motieven\nWelk advies is relevanter voor de jongeman van alle tijden en ook voor alle ouderen dan dat van Spreuken 4.23 over de reinheid van ons hart: Behoed je hart boven al wat te bewaren is, want daaruit zijn de oorsprongen van het leven. We moeten voorzichtig zijn met ons hart, met wat we denken, voelen en willen. We moeten onze ideeën en gedachten, onze emoties en onze beslissingen onder controle hebben, omdat ze ons leven vormgeven. En de zelfbeheersing is altijd gemotiveerd door het zelfde principe: de vreze des Heren.",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "13dewijsheidspedagogiekvanspreuken.html#oefeningen",
    "href": "13dewijsheidspedagogiekvanspreuken.html#oefeningen",
    "title": "13  DE WIJSHEIDPEDAGOGIEK VAN SPREUKEN",
    "section": "13.8 Oefeningen",
    "text": "13.8 Oefeningen\n\nWelke zijn de drie wijzen waarop de Bijbel, Oude en Nieuwe Testament, ons aanspreekt?\nIn welke boeken concentreert zich de Bijbelse wijsheid?\nWaarom is wijsheid een genade?\nOp welke wijze treedt de Wijsheid op in Spr.8?\nWat is de relatie van de Wijsheid met de machthebbers in Spr. 8?\nOp welke wijze verschijnt de Wijsheid in Spr.31.10-33?\nWelke twee vormen van wijsheid komen samen in het Bijbelse begrip van wijsheid?\nWat onderwijst de Wijsheid?\nWaarom straft de Wijsheid niet actief de dwaasheid?\nWelke is de beschermende macht van de wijsheid?\nHoe richt een mens zichzelf te gronde?\nLeg uit waar lichtzinnigheid toe leidt.\nWaarom veracht de wijsheid de lichtzinnigheid en de luiheid zozeer?\nBeschrijf de onwaardigheid.\nWat is de betekenis van zes dingen, ja zeven?\nWelke zijn die zes die er wel zeven en nog veel meer zouden kunnen zijn?\nWaarvoor staat de verhouding man-vrouw model?\nWaarvoor staan de deugdzame vrouw en de overspelige vrouw model?\nHoe waardeert Spreuken de erotiek?\nWaarom en op welke wijze moeten we voorzichtig zijn met ons hart?",
    "crumbs": [
      "<span class='chapter-number'>13</span>  <span class='chapter-title'>DE WIJSHEIDPEDAGOGIEK VAN SPREUKEN</span>"
    ]
  },
  {
    "objectID": "14dewijsheidinpredikereninhetnt.html",
    "href": "14dewijsheidinpredikereninhetnt.html",
    "title": "14  De wijsheid van Prediker en van het Nieuwe Testament",
    "section": "",
    "text": "14.1 IJdelheid der ijdelheden …\nWijsheid is in de Bijbel meer dan één van de kardinale waarden. Het is de Bijbelse ethiek zelf en tegelijkertijd een morele en geestelijke ruimte tussen de wet die veroordeelt en het evangelie dat vergeving belooft. In de wijsheidsboeken heeft de Bijbelse ethiek een eigen vorm, naast die van de wet en van het evangelie. We hebben reeds een synthese gegeven van de optimistische pedagogische ethiek van het boek Spreuken, we gaan nu verder met de ethiek van het boek Prediker. Een pessimistische ethiek die wanhoopt aan de mogelijkheid om goed te leven, maar die niet toegeeft aan onverschilligheid en cynisme vanwege het geloof in God. Aan het einde zullen we de wijsheid van het Nieuwe Testament kort samenvatten.\nIJdelheid der ijdelheden, alles is ijdelheid, met deze donderslag van woorden ontkent de Prediker de zin van het menselijk leven, van de geschiedenis en van de schepping (Prediker 1.1-11; 4.7-12). Rijkdom maakt niet gelukkig. Plezier en geluk zijn vals (2; 5.7-6.12). Rouw is beter dan feest (7.1-7). Alles heeft zijn eigen tijd, alles is relatief, tijdelijk en voorlopig (3.1-15; 9.7; 11.3). Zelfs wijsheid helpt niet, want wie kennis toevoegt, vermeerdert het verdriet en het lot van de wijze en de dwaas is hetzelfde (1.12-18; 7.23-29; 9.1-12; 11.12). Het leven is verschrikkelijk (2.17), de doden zijn beter af dan de levenden, zelfs de ongeborenen (4.2, 3). Menselijk leven is niet beter dan dierlijk leven, want beide treft hetzelfde lot (3.18-22; 12.7). Het is niet alleen de zinloosheid die de Prediker beangstigt, maar ook onrechtvaardigheid en ondankbaarheid, onverschilligheid en dwaasheid (3.16,17; 4.13-16; 8.10-17; 9.13-10.3).\nOndanks zijn bijna pathologische pessimisme bevestigt Prediker het leven en de wijsheid. Wijsheid heeft het voordeel boven dwaasheid, als licht boven duisternis (2.13). En een levende hond is beter dan een dode leeuw (9.4). Bovendien weten de levenden dat ze zullen sterven, terwijl de doden niets weten (8.13; 9.5). Het is het geloof in God dat de Prediker uiteindelijk beschermt tegen cynisme en scepsis, omdat God de orde der dingen heeft ingesteld die hij ervaart als ijdelheid en onrechtvaardigheid (1.13; 3.10-18; 5.1-6; 5.18-6.10;7.12-14). Hij rechtvaardigt God door te zeggen dat Hij de mens rechtschapen heeft gemaakt, maar de mensen hebben veel bedenkselen gezocht (7.29). Op deze manier behoudt de Prediker midden in zijn crisis van waarden een basis voor de ethiek. De conclusie van het hele betoog is deze: Vrees God en onderhoud zijn geboden, want dat is de hele mens (12.13).",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  },
  {
    "objectID": "14dewijsheidinpredikereninhetnt.html#een-eigen-pessimistische-ethiek",
    "href": "14dewijsheidinpredikereninhetnt.html#een-eigen-pessimistische-ethiek",
    "title": "14  De wijsheid van Prediker en van het Nieuwe Testament",
    "section": "14.2 Een eigen pessimistische ethiek",
    "text": "14.2 Een eigen pessimistische ethiek\nDe conclusie waar we toe kwamen, staat de Prediker toe een reeks duidelijke instructies te formuleren, die vergelijkbaar zijn met Spreuken. De waarden die hij voorstaat zijn vreze des Heren, nederigheid, voorzichtigheid, integriteit, geduld, realisme (5.1-7; 7.8-14; 8.1-9). Hij betreurt de minachting van de wijsheid (9.13-10.3) en waarschuwt tegen onverantwoordelijkheid, luiheid, lichtzinnigheid, omkoping en roekeloosheid (10.16-20). Hij prijst vrijgevigheid en goede investeringen, moed in het ondernemen en toewijding (11.1-6). Het advies aan de jongeren is zich te verheugen in hun jeugd en tegelijkertijd serieus te leven vanwege het komende oordeel, want God zal elke handeling samen met alles wat verborgen is, goed of kwaad, in het oordeel brengen (11.7-12.14).\nHet is in Prediker 7.15-22 waar de schrijver komt tot een eigen ethiek. Vanuit zijn diepe pessimisme (15) beveelt hij het aan om in complexe situaties verschillende opties open te houden (18), te vertrouwen op wijsheid in plaats van macht, ongevoelig te zijn voor negatieve opmerkingen (22). Hij beveelt zelfs een delicaat moreel evenwicht tussen goed en kwaad aan: Wees niet te rechtvaardig, noch te wijs, waarom zou je jezelf vernietigen? Wees niet te slecht, noch te dwaas; waarom zou je sterven voor je tijd (16,17). Bijna het bekende evenwicht in de ethiek van Aristoteles en een echo van het pragmatisme van latere eeuwen.",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  },
  {
    "objectID": "14dewijsheidinpredikereninhetnt.html#wijsheid-in-het-nieuwe-testament",
    "href": "14dewijsheidinpredikereninhetnt.html#wijsheid-in-het-nieuwe-testament",
    "title": "14  De wijsheid van Prediker en van het Nieuwe Testament",
    "section": "14.3 Wijsheid in het Nieuwe Testament",
    "text": "14.3 Wijsheid in het Nieuwe Testament\nHoewel de wijsheid in het Nieuwe Testament geen eigen literaire vorm heeft, zoals in het Oude Testament, zet zij wel de Oudtestamentische traditie voort. De Wijsheid is nu de wijsheid van Christus, geopenbaard in de evangeliën en apostolische brieven en tegelijk één van Zijn belangrijkste eigenschappen (Matteüs 13.54; Markus 6.2; Lukas 2.20, 52; 1Cor.1.24, 30). De wijsheid van Christus contrasteert met de wijsheid van deze wereld, die vijandig staat tegenover Hem en zijn evangelie (1Co.1.17-24; 2.5; 3.19; 2Co.1.12; Jakobus 3.15). In de Bergrede vinden we elementen uit de wijsheidstraditie van het Oude Testament overgebracht naar het Nieuwe en in Handelingen 6.10 verschijnt wijsheid als een gave van de Heilige Geest.",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  },
  {
    "objectID": "14dewijsheidinpredikereninhetnt.html#wijsheid-in-de-brieven",
    "href": "14dewijsheidinpredikereninhetnt.html#wijsheid-in-de-brieven",
    "title": "14  De wijsheid van Prediker en van het Nieuwe Testament",
    "section": "14.4 Wijsheid in de brieven",
    "text": "14.4 Wijsheid in de brieven\nOok in de apostolische literatuur vinden we geestelijke, morele en praktische instructies die sterk lijken op de wijsheid van het Oude Testament. Hun gezag is niet zozeer volgens de wet, die eist en veroordeelt, noch volgens het evangelie, dat vergeving belooft, maar vooral pedagogisch. Ze beweegt zich in dezelfde morele ruimte als de wijsheid van het Oude Testament, tussen de wet en het evangelie, waarin de discipelen hun eigen verantwoordelijkheid hebben. We herkennen deze pedagogiek in Kol. 1.28 waar Paulus ieder mens vermaant en ieder mens met alle wijsheid onderwijst, om ieder mens volmaakt in Christus te doen zijn. In Kol. 3.16 gaat het erom elkaar in alle wijsheid te onderwijzen en te vermanen. Jakobus begrijpt de wijsheid door de waarden van vrede, tolerantie, zelfgenoegzaamheid, barmhartigheid, onpartijdigheid en integriteit (Jakobus 3.17).\nIn feite zijn alle apostolische brieven, bij dat ze de christenen uit de eerste eeuw de fundamentele waarheden van het geloof in Christus in herinnering brengen, pastorale aansporingen tot navolging van Christus, die de stijl van wijsheid gebruiken om de waarden en deugden aan te prijzen die de christelijke ethiek vormgeven. De duidelijkste voorbeelden van de pastorale en pedagogische wijsheid van de apostelen zijn Rom. 12.9-15.6; Ef.5.21-6.9; Kol.3.18.4.1; 1P. 2.11-3.7 en de hele brief van Jakobus. We kunnen ook Paulus’ onderwijs over de vrucht van de Geest en de werken van het vlees ook begrijpen in termen van wijsheid en ethiek (Gal.5.20-22).",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  },
  {
    "objectID": "14dewijsheidinpredikereninhetnt.html#de-wet-van-vrijheid",
    "href": "14dewijsheidinpredikereninhetnt.html#de-wet-van-vrijheid",
    "title": "14  De wijsheid van Prediker en van het Nieuwe Testament",
    "section": "14.5 De wet van vrijheid",
    "text": "14.5 De wet van vrijheid\nBijbelse ethiek is wijsheid. Ze is op juiste wijze leven, in de vreze des Heren, in de verhouding met de naaste en ieder met zichzelf. Zij is praktisch omdat zij ons leert in de natuurlijke verhoudingen, als burger van deze wereld, de juiste beslissingen te nemen. Bijbelse wijsheid heeft haar eigen vorm in de wijsheidsboeken van het Oude Testament en in de wijze raadgevingen in andere boeken van het Oude en Nieuwe Testament. Ze bevestigt dezelfde waarden als de wet en het evangelie, maar creëert een eigen ruimte tussen beide. De ruimte om verantwoordelijk te leven, is volgens de wet van de vrijheid (Jakobus 1,25; 2,12). Zelfs kunnen we zeggen dat de wijsheid deze wet van de vrijheid is.",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  },
  {
    "objectID": "14dewijsheidinpredikereninhetnt.html#oefeningen",
    "href": "14dewijsheidinpredikereninhetnt.html#oefeningen",
    "title": "14  De wijsheid van Prediker en van het Nieuwe Testament",
    "section": "14.6 Oefeningen",
    "text": "14.6 Oefeningen\n\nLeg opnieuw uit dat de Bijbelse ethiek wijsheid is.\nWat is het verschil in stemming tussen Spreuken en Prediker?\nBenoem het pessimisme van Prediker.\nHoe bevestigt Prediker ondanks alles het leven en de wijsheid?\nWat beschermt Prediker tegen cynisme en scepsis?\nHoe rechtvaardigt Prediker God?\nWelke basis vindt hij voor zijn ethiek?\nWelke waarden verdedigt Prediker?\nWelk advies geeft hij aan jongeren?\nWaar en hoe komt Prediker het dichts bij een eigen ethiek?\nWelke ethische systemen herkennen we in de ethiek van Prediker?\nWelke verhouding heeft de Bijbelse wijsheid met Christus?\nWaar vinden we de Nieuwtestamentische wijsheid?\nLeg uit dat de wijsheid in de apostolische brieven praktisch en pedagogisch is?\nLeg uit de verhouding tussen de wijsheid en het pastoraat in de apostolische brieven?\nLeg uit de verhouding tussen de wijsheid en de wet van de vrijheid.",
    "crumbs": [
      "<span class='chapter-number'>14</span>  <span class='chapter-title'>De wijsheid van Prediker en van het Nieuwe Testament</span>"
    ]
  }
]